<doc>
<pb n="1"/>
<h1>oṃṃ namaḥ paramātmane |
<br/>ātmatattvavivekaḥ |
<br/>śrīmadudayanācāryaviracitaḥ |
<br/>śrīśaṅkaramiśrādipraṇītaṣaḍvidhaṭīkāsahitaḥ |</h1>
<p><lg><l>svāmyaṃ yasya nijaṃ jagatsu janiteṣvādau tataḥ pālanaṃ</l>
<l>vyutpatteḥ karaṇaṃ hitāhitavidhivyāsedhasambhāvanam |</l>
<l>bhūtoktiḥ sahajā kṛpā nirupadhiryatnastadarthātmaka-</l>
<l>stasmai pūrvagurūttamāya jagatāmīśāya pitre namaḥ ||</l></lg>
<br/>śaṅkaramiśraviracitā<sup><small>1</small></sup>
<br/>ātmatattvavivekakalpalatākhyā ṭīkā |
<br/>śrīgaṇeśāya namaḥ |</p>
<p><lg><l>saṃsārapaṭakuvindaṃ jagadaṇḍakalaśakulālamīśānam |</l>
<l>sargapralayasitāsitakusumasraṅmālinaṃ vande ||</l></lg></p>
<note n="1.1"><p>śaṅkaramiśreṇāsyāmeva ṭīkāyāmagre “vādivinode sphuṭam” “anu-
<br/>mānamayūkhe līlāvatīkaṇṭhābharaṇe ca darśita”mityuktatvādete 'pi granthā
<br/>anenaiva racitāḥ | evaṃ vaiśeṣikasūtropaskāraḥ kaṇādarahasyākhyaṃ praśastapāda-
<br/>bhāṣyacchāyāvyākhyānaṃ khaṇḍanakhaṇḍakhādyavyākhyānaṃ ca viracitamityādi sati-
<br/>staraṃ bhūmikāyāṃ nirūpayiṣyāmīti |</p></note>
<pb n="2"/>
<p>prāripsitasya nirvighnaṃ samāptimuddiśya kṛtaṃ maṅgalaṃ śivyaśikṣāyai
<br/>nibadhnāti | svāmyamiti | tasmai sarvajanaprasiddhāya | jagatāmīśāya
<br/>jagajjananānukūlakṛtiśaktimate namaḥ | vedaprāmāṇyagrahaupayikamā-
<br/>ptatvaṃ<sup><small>1</small></sup> darśayituṃ pitṛtvena taṃ rūpayati | pitra iti | avipralambha-
<br/>kāyetyarthaḥ | pūrvagurūttamāya pūrvaguravo manukapilādayastebhya uttamā-
<br/>yetyarthaḥ | tathā ceśvara eva vedavaktā tadanu smartāraḥ paraṃ manvādaya iti
<br/>bhāvaḥ | rūpakasyopamābhedatvena tannirvāhāya pitṛsāmyamāha | svāmya-
<br/>miti | piturapi janiteṣu svāmyamīśasyāpi tathaiva teṣu yatheṣṭavi-
<br/>niyogādhikāra ityarthaḥ | nijamiti | svābhāvikamityarthaḥ | ādau
<br/>janiteṣviti sambandhaḥ | tathā ca janakasyāpi janakatvamīśvarasya
<br/>dhvanitam | anyadapi pitṛsāmyamāha | tataḥ pālanamiti | hito-
<br/>padeśatadācaraṇādinā rakṣaṇamityarthaḥ | anyadapi pitṛsāmyamāha |
<br/>vyutpatteriti | yathā pitā adhyāpanādinā puttrān vyutpādayati
<br/>tatheśvaro'pi prayojyaprayojakadehabhedamāśritya prāṇino gavādipada-
<br/>jāte paṭādinirmāṇe ca vyutpādayatītyarthaḥ | sāmyāntaramāha | hitā-
<br/>hiteti | hitāhitayoḥ hitavidhyahitavyāsedhayoḥ sambhāvanaṃ prāpaṇaṃ
<br/>jñāpanamiti yāvat | hitavidhiḥ svargakāmo yajetetyādiḥ |
<br/>ahitavyāsedho na kalañjaṃ bhakṣayedityādiḥ | tadubhayamupadiśya
<br/>jñāpayati | nanu kathamatra viśvāsa ityata āha | bhūtoktiriti |
<br/>yathā pituḥ puttrān prati vidhiniṣedhayoḥ satyoktistatheśvarasyāpī
<note n="2.1"><p>ṣāḍguṇyamiti pāṭhe tu</p>
<p><lg><l>sarvajñatā tṛptiranādibodhaḥ svatantratā nityamaluptaśaktiḥ |</l>
<l>anantaśaktiśca vibhorvidhijñā ṣaḍāhuraṅgāni maheśvarasya ||</l></lg></p></note>
<pb n="3"/>
<br/>tyarthaḥ | satyatve mānamāha | sahajeti | dharmigrāhakamānādāptatveneva
<br/>siddheḥ tathā ca bhramapramādavipralipsāvirahāt taduktiḥ satyeti
<br/>bhāvaḥ | nanu svaprayojanābhāvāt kathaṃ hitāhite upadiśedityata
<br/>āha | kṛpeti | nirupadhireva paraduḥkhaprahāṇecchāsyetyarthaḥ | nanu
<br/>sāpi paraṃ duḥkhinaṃ dṛṣṭvā svasmin duḥkhotpatterbhavati na hīśvarasya
<br/>duḥkhamata āha | nirupadhiriti | anyathāsiddhiśaṅkārahitetyarthaḥ |
<br/>yadvā anaupādhikītyarthaḥ | upadhiḥ kāraṇaṃ tacca nityatvādeva
<br/>nāstīti svābhāvyādeva tatheti bhāvaḥ<sup><small>1</small></sup> | na ca tarhi sukhinameva
<br/>sarvaṃ sṛjediti deśyam | adṛṣṭasāpekṣatvāt | yatnastadarthātmakaḥ tasyāḥ
<br/>kṛpāyāḥ arthaḥ paraduḥkhaprahāṇaṃ tadātmako yatnaḥ | yadvā tadartho
<br/>jagatprayojanaṃ tadevātmā yasya yatnasyetyarthaḥ | yadvā tatpadena hitā-
<br/>hitapravṛttinivṛttī ucyete te arthaḥ prayojanaṃ yasya tadātmakasta-
<br/>drūpa ityarthaḥ | atra sarvatra yasyetyāvartanīyam ||</p>
<h1>bhagīrathaṭhakkurakṛtā<sup><small>2</small></sup>
<br/>ātmatattvavivekaprakāśikākhyā ṭīkā<sup><small>3</small></sup> |</h1>
<note n="3.1"><p>tathetyarthaḥ--pāº 2 | 3 puº |</p></note>
<note n="3.2"><p>asyaiva bhagīrathaṭhakkurasya meghaṭhākura iti jalada iti ca nāmāntaram |
<br/>anena dravyaprakāśiketi guṇaprakāśiketi cākhyayā prasiddhā kiraṇāvalī-
<br/>prakāśaṭīkā līlāvatīprakāśaprakāśiketi cākhyayā prasiddhā līlāvatī-
<br/>prakāśaṭīkā kusumāñjaliprakāśajalada ityākhyayā prasiddhā kusumāñjali-
<br/>prakāśaṭīkā cāpi raciteti sarvaṃ savistaraṃ bhūmikāyāṃ nirūpayiṣyāmīti |</p></note>
<note n="3.3"><p>imāmeva ṭīkāṃ jaladanāmnā kecidvyavaharanti |</p></note>
<pb n="4"/>
<h1>oṃṃ namaḥ śivāya |</h1>
<p><lg><l>dṛptadetyendradurbhedavakṣastaṭakapāṭabhit |</l>
<l>vedāntasārasarvasvaṃ nṛsiṃhaḥ pātu pāpanut ||</l></lg></p>
<p>mananamokṣahetutvabodhakavedaprāmāṇyagrahaupayikaṃ bhagavadrūpaṃ nirdi-
<br/>śanneva tannatiṃ vighnavighātaphalāṃ nibadhnāti | svāmyamiti | iśāya
<br/>kāryajātajanakasarvaviṣayakajñānāya namaḥ | nanvātmatvāviśeṣāt katha-
<br/>masmadādīnāṃ sa namasya ityata āha | jagatāmiti | jagatāṃ
<br/>saṃsāriṇām | pitre janakāya | pitre namaskāra ucita eva |
<br/>nanvīśvarasya śarīrādyabhāve pitṛtvāsambhavānmanvādīnāmeva tattvamityata
<br/>āha | pūrveti | pūrvagurū mātāpitarau yadvā pūrve guravo manvādayaḥ
<br/>tebhya uttamāya tairapi svaśarīrādyutpattaye tadapekṣaṇāt | śarīra-
<br/>janyajananāya tasyāpi śarīraparigrahādityarthaḥ | namasyataupayikaṃ
<br/>rūpāntaramāha | svāmyamiti | yato jagatāṃ pitā ato jagatsu
<br/>saṃsāriṣu yasya nijamasādhāraṇaṃ krayādyanapekṣaṃ vā svāmyaṃ yatheṣṭa-
<br/>viniyogayogyatvam | tat kuta ityata āha | janiteṣu yena
<br/>yajjanyate tatra tasya svatvādityarthaḥ | eteneśvarasādhakaṃ janyatvaṃ mānaṃ
<br/>sūcitam | nanvasmadādīnāmeva tajjanakatvamāstāmityata āha |
<br/>ādau kāryadravyānādhāre sargādau śarīrābhāvādasmadādīnāṃ tajjana-
<br/>katvaṃ na sambhavatītyarthaḥ | nanvīśvarasya prāṇisṛṣṭāveva vyāpārāt teṣāṃ
<br/>kathaṃ jīvanaṃ stanapānādīnāṃ tṛptisādhanatānumānābhāvena tatrā-
<br/>pravṛtteḥ kathaṃ vā teṣāmaniṣṭasādhanānnivṛttiḥ tadaparicayādityata
<pb n="5"/>
<br/>āha | tataḥ pālanam jagatsu yasyeti sarvatrānvīyate | iṣṭāniṣṭa-
<br/>sādhanopadeśena jagadyaḥ pātītyarthaḥ | tathāpyupadeśasya śabdarūpatvāt
<br/>tasya cāgṛhītasaṅketatvenābodhakatvāt tadgrāhakavyavahārādeva sambhava
<br/>ityata āha | vyutpatteriti | vyutpādyavyutpādakatāpannānāṃ kāya-
<br/>madhiṣṭhāya vyavahāreṇa śabdārthayoḥ saṅketarūpajñānātmikāyā vyutpatteḥ
<br/>karaṇaṃ jagatsu yasyetyarthaḥ | nanu tāvatā padārthamātre śaktigrahe
<br/>svargasādhanatvādau vākyārthe tadabhāvānna yāgahiṃsādau pravṛttinivṛttī
<br/>ityata āha | hiteti | krameṇa hitāhitavidhivyāsedhayoḥ sambhā-
<br/>vanaṃ jñāpanam | padārthavyutpattereva vidhāyakaniṣedhakavākyādiṣṭā-
<br/>niṣṭhasādhanatāṃ pramāya pravṛttyādirityarthaḥ | tadupāyamāha | uktiḥ
<br/>śrutirūpā yasyetyarthaḥ | nanu tatprāmāṇyāgrahe tatopi kathaṃ kleśa-
<br/>sādhye pravṛttirityata āha | bhūtā vākyārthayathārthajñānajanyā | tatra
<br/>mānamāha | sahajā dharmigrāhakamānasiddhā āptatvenaiva tatsiddhe-
<br/>rityarthaḥ | nanu tathāpi cetanapravṛttiḥ prayojanajñānaṃ vinā na yuktā
<br/>sukhasya dharmābhāvenāsambhavāt | duḥkhābhāvasya cādharmābhāvena svataḥ
<br/>siddhatvādityata āha | kṛpeti | kāruṇikānāṃ paraduḥkhahānārthameva
<br/>pravṛttirityarthaḥ | nirupadhiḥ upadhiḥ kāraṇaṃ tacchūnyetyarthaḥ | anyeṣāṃ
<br/>hi kāruṇikānāṃ parakīyasukhaduḥkhajñānāt sukhaduḥkhe utpadyete
<br/>iti sveṣṭasādhanatājñānaṃ kṛpāhetuḥ iyaṃ tu tadapi nāpekṣata ityarthaḥ |
<br/>ata eva nirupadhiparaduḥkhaprahāṇecchā kṛpā tatra nirupadhitvaṃ vyarthaṃ
<br/>viśeṣaṇamityapāstam | kvacinniravadhiriti pāṭhaḥ | tatra pūrvotta-
<br/>rāvadhiśūnyā | anutpannā avināśinītyarthaḥ sugamaḥ | jñāpana-
<pb n="6"/>
<br/>phalamāha | yatnaḥ pravṛttiḥ phalamityarthaḥ | tadarthātmakaḥ taddhitamahi-
<br/>tahānaṃ cārthaḥ prayojanaṃ yasya tadrūpa ityarthaḥ ||</p>
<h1>tārkikaśiromaṇiraghunāthakṛtā<sup><small>1</small></sup>
<br/>ātmatattvavivekadīdhityākhyā ṭīkā |
<br/>śrīgaṇeśāya namaḥ |</h1>
<p><lg><l>oṃṃ namaḥ sarvabhūtāni viṣṭabhya paritiṣṭhate |</l>
<l>akhaṇḍānandabodhāya pūrṇāya paramātmane ||</l></lg></p>
<p><lg><l>nirṇīya sāraṃ śāstrāṇāṃ tārkikāṇāṃ śiromaṇiḥ |</l>
<l>ātmatattvavivekasya bhāvamudbhāvayatyayam ||</l></lg></p>
<p>śiṣṭācāraparamparāpariprāptābhimatakarmārambhasamayakartavyatākaṃ kṛta-
<br/>miṣṭadevatānamaskāraṃ śiṣyān śikṣayitumādau nibadhnāti | svāmya-
<br/>mityādinā | īśāya sārvajñyādiśāline namaḥ | śrūyate hi yaḥ
<br/>sarvajñaḥ sarvavidyasya jñānamayaṃ tapaḥ tasmādetadbrahma nāmarūpamannaṃ ca
<br/>jāyate | sarvajña iti sāmānyataḥ sarvaviditi ca viśeṣataḥ brahma
<br/>hiraṇyagarbhākhyam | smaryate ca |</p>
<p><lg><l>sarvajñatā tṛptiranādibodhaḥ svatantratā nityamaluptaśaktiḥ |</l>
<l>anantaśaktiśca vibhorvidhijñāḥ ṣaḍāhuraṅgāni maheśvarasya ||</l></lg> iti |</p>
<p>jagatāṃ nikhilaśarīriṇāṃ pitre janakāya | tathā ca smaryate
<note n="6.1"><p>anenaiva tārkikaśiromaṇiraghunāthena tattvacintāmaṇidīdhitiḥ
<br/>kiraṇāvalīprakāśavivṛtiḥ nyāyalīlāvatīvibhūtiḥ padārthatattvanirūpaṇaṃ
<br/>khaṇḍanakhaṇḍakhādyaṭīkā sarvadarśanasaṃgrahaśca viracita iti savistaraṃ bhūmi-
<br/>kāyāṃ nirūpayiṣyāmīti |</p></note>
<pb n="7"/>
<br/>pitāhamasya jagata iti | pūrvagurubhyaḥ kapilakamalāsanādibhya
<br/>uttamāya teṣāmapi sa eva janaka iti bhāvaḥ | tasmai kasmai
<br/>ityapekṣāyāmāha | svāmyaṃ yasyetyādi | ādau sargādau janiteṣu
<br/>utpāditeṣu jagatsu yasya nijaṃ krayādyanapekṣaṃ svāmyam ātmanā-
<br/>mutpattyabhāve 'pi viśeṣaṇasya śarīrasya tathātvādviśiṣṭasya tathā
<br/>vyapadeśaḥ | apūrvaśarīrādisambandharūpaṃ tu janma na mukhyo janyarthaḥ |
<br/>na vā tāvatāpi svāmyanirvāhaḥ | pālanaṃ rakṣaṇādi | vyutpattiḥ
<br/>śabdaśaṅketagrahaḥ | hitasya vidhiḥ kartavyatā | ahitasya niṣedho-
<br/>'kartavyatvam | tayoḥ sambhāvanaṃ jñāpanam | uktiḥ śrutyādirūpā |
<br/>bhūtā yathārthā | sahajā svābhāvikī | rāgadveṣabhramādiviraheṇa
<br/>sarvasyā eva tadukteryathārthatvāt | tādrūpyeṇaiva tasya siddheḥ | kṛpā
<br/>parahitecchā | upadhiḥ svahitānusandhānaṃ tacchūnyā nityatvāt |
<br/>niravadhiritipāṭhe avadhiḥ sīmā tacchūnyā | nityatvena sarvapuruṣī-
<br/>yasakalahitaviṣayakatvāt | tadarthātmakaḥ tajjanmādyuktiparyantam arthaḥ
<br/>prayojanaṃ yasya sa eva ātmā svarūpaṃ yasya sa tathā ||</p>
<h1>mathurānāthatarkavāgīśakṛtā<sup><small>1</small></sup>
<br/>ātmatattvavivekarahasyākhyā ṭīkā |</h1>
<note n="7.1"><p>anenaiva mathurānāthatarkavāgīśena tattvacintāmaṇiṭīkā rahasyākhyā
<br/>tattvacintāmaṇidīdhititattvacintāmaṇyālokayoṣṭīke rahasyākhye kira-
<br/>ṇāvalīṭīkā kiraṇāvalīprakāśaṭīkā kiraṇāvalīprakāśavivṛtiṭīkāpi
<br/>rahasyākhyaiva nyāyalīlāvatīṭīkā ca nirmiteti bhūmikāyāṃ nirūpa-
<br/>yiṣyāmi |</p></note>
<pb n="8"/>
<h1>oṃṃ namaḥ paramātmane |</h1>
<p><lg><l>kuñcitādharapuṭena pūrayan vaṃśikāṃ pracaladaṅgulipaṅktiḥ |</l>
<l>mohayannakhilavāmalocanāḥ pātu ko'pi navanīradacchaviḥ ||</l></lg></p>
<p><lg><l>śrīmatā mathurānāthatarkavāgīśadhīmatā |</l>
<l>bauddhādhikāravivṛtirviśadīkṛtya racyate ||</l></lg></p>
<p>nirvighnaṃ<sup><small>1</small></sup> prāripsitagranthasamāptikāmanayā kṛtaṃ bhagavannamaskāra-
<br/>rūpaṃ maṅgalaṃ śiṣyaśikṣāyai ādau nibadhnāti | svāmyamityādinā |
<br/>tasmai nama iti sambandhaḥ | kimbhūtāya tasmai pūrvagurūttamāya pūrvagurubhyo
<br/>manukapilakamalāsanādibhya uttamāya utkṛṣṭāya | utkarṣaśca teṣā-
<br/>mapi ārādhyatvapūrvavartitvādirūpaḥ | punaḥ kīdṛśāya jagatāmīśāya
<br/>jagatāṃ nikhilaśarīriṇām īśāya jananānukūlacicchaktimate | punaḥ
<br/>kīdṛśāya jagatāṃ nikhilaśarīriṇāṃ pitre janakāya jananānukūla-
<br/>kṛtiśaktiviśiṣṭāya | tasmai kasmai ityākāṅkṣāyāmāha | svāmya-
<br/>mityādi | yasya puruṣasya ādau sargādau janiteṣu jagatsu
<br/>nikhilaśarīriṣu nijaṃ svāmyamiti yojanā | nijaṃ svetarasya
<br/>svāmyānavaruddhaṃ nijaśabdasya yasyaivetyavadhāraṇārthatvāt | svāmyaṃ svāmitvaṃ
<br/>jagatsvityatra nirūpakatvaṃ saptamyarthaḥ svatvaṃ vā svāmyaṃ saptamyarthaścādhe-
<br/>yatvam | kecittu nijaṃ krayādyanapekṣamityāhuḥ | tadasat sargādau
<br/>janiteṣvityasyāvyāvartakatāpatteḥ | anyadapi paricāyakamāha | tataḥ
<br/>pālanamiti | yasya puruṣasya nijamiti sambaddhyate | nijaṃ svetara-
<br/>pālanānavaruddhaṃ tatasteṣu sargādāvutpāditeṣu jagatsu pālanaṃ rakṣaṇam |
<note n="8.1"><p>nirvighnena--pāº 2 puº |</p></note>
<pb n="9"/>
<br/>paricāyakāntaramāha | vyutpatteḥ karaṇamiti | yasya nijaṃ tata
<br/>iti sambaddhyate | yasya puruṣasya sargādau janiteṣu nikhila-
<br/>śarīriṣu nijaṃ śabdaśaktigrahakaraṇānavaruddhaṃ vyutpatteḥ śabdaśakti-
<br/>grahasya karaṇaṃ sampādanamiti yojanā | bhagavāneva hi kevalaḥ
<br/>prayojyaprayojakadehamāśritya sargādau utyannān prāṇino gavādipadānāṃ
<br/>śaktiṃ grāhayati nānya iti bhāvaḥ | paricāyakāntaramāha | hitā-
<br/>hiteti | yasya nijaṃ tata iti sambaddhyate | yavya puruṣasya sargādau
<br/>janiteṣu nikhilaśarīriṣu hitāhitavidhivyāsedhasambhāvanamiti
<br/>yojanā | nijaṃ svetarasya tādṛśasambhāvanānavaruddhaṃ hitavidhiḥ
<br/>iṣṭasādhanayāgādeḥ kartavyatā ahitavyāsedhaḥ aniṣṭasādhanasya
<br/>kalañjabhakṣaṇāderakartavyatā tayoḥ sambhāvanaṃ jñāpanam | paricāyakā-
<br/>ntaramāha | bhūtoktiriti | yasyeti sambaddhyate | yasya puruṣasya
<br/>śrutyādirūpoktirbhūtā yathārthetyarthaḥ | yathārthatve<sup><small>1</small></sup> mānamāha |
<br/>sahajeti | yataḥ sahajā svābhāvikī bhramādidoṣacatuṣṭaya<sup><small>2</small></sup>rahite-
<br/>tyarthaḥ | kecittu yasya bhūtoktiḥ prasiddhārthakoktiḥ sahajā pramāṇarūpā |
<br/>na tu kāryānvitaśaktivādyupetāprāmāṇyavatītyartha ityāhuḥ | pari-
<br/>cāyakāntaramāha | kṛpā nirupadhiriti | yasyeti sambaddhyate | yasya
<br/>puruṣasya kṛpā paraduḥkhaprahāṇecchā nirupadhiḥ sveṣṭasādhanatāpratisandhā-
<br/>nājanyā | niravadhiriti pāṭhe yasya paraduḥkhaprahāṇecchārūpā
<br/>kṛpā niravadhiḥ avadhiḥ sīmā tacchūnyā parakīyasakaladuḥkhābhāva<sup><small>3</small></sup>-
<note n="9.1"><p>yāthārthye--pāº 2 puº |</p></note>
<note n="9.2"><p>bhramādicatuṣṭayadoṣarahitetyarthaḥ--pāº 2 puº |</p></note>
<note n="9.3"><p>nikhiladuḥkhābhāva--pāº 2 puº |</p></note>
<pb n="10"/>
<br/>viṣayiṇīti yāvat | na tu yatkiñcitpuruṣasya tadviṣayiṇī
<br/>rāgadveṣarahitatvāditi bhāvaḥ | paricāyakāntaramāha | yatnastadarthātmaka
<br/>iti | yasyeti sambaddhyate | yasya puruṣasya yatnaḥ tadarthātmakaḥ | jagatsu
<br/>utpattipālanavyutpattyādijanaka ityarthaḥ | tat jagadutpattyādyukti-
<br/>paryantam arthaḥ prayojanaṃ yasya sa evātmā svarūpaṃ yasya sa tathā
<br/>iti vyutpatteḥ ||</p>
<p><b>iha khalu nisargapratikūlasvabhāvaṃ sarvajanasaṃvedana-
<br/>siddhaṃ duḥkhaṃ jihāsavaḥ sarva eva taddhānopāyamavidvāṃso-
<br/>'nusarantaśca sarvādhyātmavidekavākyatayā tattvajñānameva
<br/>tadupāyamākarṇayanti na tato'nyaṃ pratiyogyanuyogitayā
<br/>ca ātmaiva tattvato jñeyaḥ | tathāhi yadi nairātmyaṃ yadi
<br/>vātmāsti vastubhūtaḥ ubhayathāpi naisargikamātmajñānama-
<br/>tattvajñānameva ityatrāpyekavākyataiva vādināmata ātma-
<br/>tattvaṃ vivicyate |</b></p>
<p>śaṅkaº ṭīº |<sup><small>1</small></sup> prekṣāvatpravṛttyarthamabhidheyaṃ<sup><small>2</small></sup> prayojanaṃ ca darśayati |
<br/>iheti | iha granthe ātmatattvaṃ vivicyata iti sambandhaḥ | yadvā iha
<br/>saṃsāre tattvajñānameva tadupāyamākarṇayantīti sambandhaḥ | nanvātma-
<br/>tattvavivekasyāsukhatvādaduḥkhābhāvatvācca na puruṣārthatvamataḥ kathaṃ
<br/>tadarthino'tra pravartantāmata āha | tadupāyamiti | duḥkhahānopāya-
<br/>mityarthaḥ | puruṣārthasādhanatvādātmatattvaviveko'pi puruṣārtha eveti
<note n="10.1"><p>‘śaṅkaº ṭīº |’ ityanena śaṅkaramiśrakṛtā ṭīkā ityavagantavyam |
<br/>evamagre 'pi |</p></note>
<note n="10.2"><p>prekṣāvatpravṛttyaṅgamadhidheyaṃ--pāº 1 puº |</p></note>
<pb n="11"/>
<br/>bhāvaḥ | bhavedevaṃ yadi duḥkhahānamapi mukhyaḥ puruṣārtho bhavenna tvevaṃ
<br/>sukhecchayā tatra vṛtterata āha<sup><small>1</small></sup> | nisargapratikūlasvabhāvamiti | ataḥ
<br/>svarasata eva taddhānecchetyarthaḥ | nanu duḥkhamapi sukhābhāvānnānyadityata
<br/>āha | sarvajaneti | sarvajanapratītisākṣikaṃ tadityarthaḥ | ātmāna-
<br/>madhikṛtya pravartata ityadhyātmaṃ śāstram | ekavākyataikamatyam |
<br/>tathā ca sarvatāntrikasiddhaṃ tattvajñānasya mokṣopāyatvamityuktam |
<br/>tathāpyanapekṣitābhidhānaṃ mābhūdata uktamanusarantaśceti | mokṣopāya-
<br/>manusandadhānā ityarthaḥ | anusaraṇaṃ prati heturavidvāṃsa iti | ahi-
<br/>kaṇṭakādiduḥkhahānopāyavidvattāyāmapyātyantikaduḥkhahānopāye na
<br/>vaiduṣyamiti bhāvaḥ | ākarṇayantīti śrautaṃ jñānamabhipraiti | taccātmā
<br/>vā are śrotavya ityādyupaniṣadāṃ śravaṇāt | evakāreṇa labhyamapyanya-
<br/>yogavyavacchedyaṃ kāśīmaraṇādeḥ svātantrepaṇa mokṣopāyatvaśaṅkāṃ nirākartuṃ
<br/>punarāha | nānyaditi<sup><small>2</small></sup> | yadvā upāyameva tattvajñānamiti viśeṣaṇa-
<br/>saṅgata evāyamevakāraḥ tattvajñānārthipravṛti<sup><small>3</small></sup>vaiphalyaśaṅkānirāsāya |
<br/>nanu bhavatu tattvajñānaṃ mokṣahetustathāpyātmatattvaṃ kimiti vivicyata
<br/>ityata āha | ātmaiva tattvato jñeya iti | nanu bauddhā nairātmya-
<br/>jñānaṃ tattvajñānamāhustathā ca kathamekavākyatetyata āha | prati-
<br/>yogyanuyogitayeti | teṣāmapi pratiyogitayā ātmatattvaṃ jñāne<sup><small>4</small></sup>
<br/>sphuratīti mataṃ yata iti bhāvaḥ | yadvā yathā dehendriyādibhya
<note n="11.1"><p>tatpravṛtterata āha--pāº 1 puº |</p></note>
<note n="11.2"><p>nānyaditi pāṭhamanusṛtya vyākhyātam |</p></note>
<note n="11.3"><p>tattvajñānārthe pravṛtti--pāº 1 puº |</p></note>
<note n="11.4"><p>ātmatattvajñānaṃ--pāº 3 puº |</p></note>
<pb n="12"/>
<br/>ātmā bhinna iti tattvajñānaṃ tathātmanaḥ śarīrādikaṃ bhinnamityapi
<br/>tattvajñānam | dehendriyādihānaupayikameveti darśayati | prati-
<br/>yogīti | nanvahaṃ gaura ityādiprakārakamātmajñānamayatnasiddhameve-
<br/>tyata āha | naisargikamiti | svābhāvikamayatnasiddhamiti yāvat |
<br/>ahaṃ sukhītyādiprakārakātmajñānasya tattvajñānatve 'pi na mithyājñāna-
<br/>nivartakatvamatastadapyatattvajñānameveti bhāvaḥ | nanu nairātmyavādināṃ
<br/>śarīre 'haṃpratyayastattvajñānamevetyata uktaṃ yadi nairātmyamiti | ayatna-
<br/>siddhatvāt teṣāmapyetādṛśaṃ jñānamanādeyamityarthaḥ | ātmatattvaṃ
<br/>vivicchata iti | śarīrādibhyo nityaḥ sukha<sup><small>1</small></sup>jñānādiguṇavānātmā
<br/>vivekena bhedenopadarśyata ityarthaḥ ||</p>
<p>bhagīº ṭīº |<sup><small>2</small></sup> prekṣāvatpravṛttyarthamabhidheyaṃ prayojanasambandhaṃ cāha |
<br/>dvaheti | iha granthe | khalu yasmādarthe yata ātmaiva tattvato jñeyo'ta
<br/>ātmatattvaṃ vivicyate | tatra mānamucyata ityabhidheyamuktam | prayo-
<br/>janamāha | tattvajñānameva tadupāyaṃ mokṣarūpaduḥkhahānopāyam ataḥ
<br/>svataḥ puruṣārthatvābhāvepyaupādhikaṃ tadastyevetyarthaḥ | nanu vādiviprati-
<br/>pattestattvajñānasya tadupāyatvaṃ sandigdhamiti kathaṃ tadarthinaḥ pravarte-
<br/>rannityata āha | sarveti | sarvādhyātmavido'śeṣatattvajñāḥ | nanu sarvajana-
<br/>siddhatayā tadabhidhānaṃ vyarthamityata āha | avidvāṃsaḥ tathāpi tatra
<note n="12.1"><p>nityasukha--pāº 1 puº |</p></note>
<note n="12.2"><p>‘bhagīº ṭīº |’ ityanena bhagīrathaṭhakkurakṛtā ṭīkā ityavagantavyam |
<br/>evamagre 'pi |</p></note>
<pb n="13"/>
<br/>jijñāsāvirahādanapekṣitābhidhāne 'pi yatnābhāvaḥ syādityata āha |
<br/>anusarantaḥ viṣayaviraktatayā duḥkhābhāvasādhanopāyaṃ jijñāsamā-
<br/>nā ityarthaḥ | yadyapi tattvajñānasyopāyatvājñānāt tatkoṭika-
<br/>saṃśayo na jijñāsāhetustathāpi duḥkhahānopāyatvaṃ tattvajñāne
<br/>na veti saṃśayastaddheturityarthaḥ | nanu duḥkhābhāvo'pi nāvedyaḥ
<br/>puruṣārtha ityata āha | duḥkhaṃ jihāsavaḥ niḥrdukhaḥ syāmiti nirupa-
<br/>dhīcchāviṣayatvasyaiva puruṣārthe tantratvādadhikasya vyarthatvāt duḥkhā-
<br/>bhāvaṃ jānīyāmitīcchāyā abhāvādityarthaḥ | nanu duḥkhābhāvo
<br/>na puruṣārthaḥ sukhopādhiprayuktecchāviṣayatvādityata āha |
<br/>nisargeti | nirupādhidveṣaviṣayamityarthaḥ | sukhamanuddiśyāpi duḥkhe
<br/>dveṣājjihāsādarśanādanyathā duḥkhahānārthameva sukhamiṣyata ityapi
<br/>suvacamiti bhāvaḥ | duḥkhe mānamāha | sarvajaneti | ākarṇayantītya-
<br/>nena tattvajñānasya tadupāyatve śabdo mānamityuktam | yadyapi tattvajñāna-
<br/>meveti viśeṣyasaṅgata evakāro'nyayogavyavacchedamāheti vyutpatte-
<br/>ranyopāyatāniṣedho na yuktaḥ sāmagrītaḥ kāryotpatteḥ tathāpi
<br/>tattvajñānapadaṃ tatsahitasāmagrīparam tena tattvajñānasamavahita-
<br/>sāmagrīta eva duḥkhahānamityarthaḥ | yadvā tadupāyamevetyevakāro
<br/>bhinnakramaḥ tathā ca viśeṣaṇasamabhivyāhṛtatvādayogavyavaccheda
<br/>evakārārtha iti tattvajñānasyānupāyatā niṣidhyate | yadvā
<br/>sākṣādanuṣṭheyaparamupāyapadaṃ sākṣādanuṣṭheyopāyatvaṃ tattvajñānasyaiva
<br/>anyeṣāmupāyatve 'pi keṣāñcidananuṣṭheyatvādanuṣṭheyānāmapi sākṣāda-
<br/>nanuṣṭheyatvāt | vastutaḥ sarvatra virodhivyavaccheda evakārārthaḥ virodhitvaṃ
<pb n="14"/>
<br/>ca na tattvajñānasahakāriṇāmiti na te vyavacchedyāḥ anyathānyayoga-
<br/>vyavacchedādau pratyekaśaktikalpane nānārthatvāpatteḥ | anye tvayoga-
<br/>vyavaccheda evaivakārārthaḥ pārtha eva dhanurddhara ityatrāpyadhanurddharatvāyogo
<br/>vyavacchidyate anyo na dhanurddhara iti tvarthalabhyamityāhuḥ | nanu
<br/>tajjñānaṃ vināpi kāśīmaraṇamahādānādermokṣahetutvaśravaṇāt kathame-
<br/>vamityata āha | na tatonyaṃ na tattvajñānasāmagrīṃ vinā syādityarthaḥ |
<br/>teṣāmapi tattvajñānadvārā mokṣahetutvāt | anyathā vyabhicārāt
<br/>tattvajñānamahetureva syāt svargavadapavarge prakārabhedābhāvāt | vastutaḥ
<br/>saṃsārabījamithyājñānocchedaṃ vinā na mokṣaḥ sa ca tattvajñānaika-
<br/>janya iti bhāvaḥ | nanu saugatānāṃ nairātmyajñānaṃ tattvajñānaṃ duḥkhahā-
<br/>naheturato naikavākyatā vādināmityata āha | pratiyogīti |
<br/>yadvā tattvajñānaṃ tadupāyaḥ | ātmatattvaṃ vivicyata ityasaṅgaterāha |
<br/>pratiyogīti | śarīrādibhinna ātmā nāstīti nairātmyārthaḥ |
<br/>tathā ca bauddhamate śarīrādikamalīkādātmano bhinnamiti
<br/>pratiyogitayā sātmakatvapakṣe śarīrāderātmā bhinna ityanuyogitayā
<br/>ātmāvaśyaṃ jñeya ityarthaḥ | nanvahamityātmajñānaṃ sarvaprāṇināṃ māna-
<br/>samayatnasiddhamataḥ kimanena granthenetyata āha | naisargikamiti | yadyapi
<br/>tattvajñānājanyamapyahaṃ sukhītijñānaṃ bādhakābhāvānna bhramaḥ tathāpyātmā
<br/>vā are śrotavya iti śruterātmamananarūpaṃ yadātmatattvajñānamavagataṃ
<br/>tannaisargikamātmajñānamahaṃ sukhītyādi na bhavatīti tadarthamayamārambha
<br/>ityarthaḥ | yadvā kasyacidātmajñānasya yathārthatvepyahaṃ gaura ityādijñāna-
<br/>dhārātiraskṛtatvena svakāryākṣamatayā tadapyatattvajñānamevetyuktam ||</p>
<pb n="15"/>
<p>raghuº ṭīº |<sup><small>1</small></sup> prekṣāvatāṃ pravṛttaye prayojanābhidheyasambandhānāha |
<br/>ihetyādinā vivicyate ityantena | tatra prayojanamapavargaḥ | abhidheya-
<br/>mātmatattvam | sambandho granthātmatattvajñānāpavargāṇāṃ hetuhetumadbhāvo
<br/>granthātmatattvayorjñāpyajñāpakabhāvaśca | sukhamivātmaguṇo duḥkhamapi
<br/>na heyaṃ heyaṃ vā sukhavirodhitāmātreṇa kāminīṃ sambubhukṣoriva
<br/>kāmukasya gurujanasannidhānam asadeva vā vyomakamalinīprasūnapūti-
<br/>gandhavaditi śaṅkātrayanirāsāya nisargādisiddhamityantam | anusarantaḥ
<br/>kosyopāya iti jijñāsavaḥ | adhyātmavidātmatattvajñaḥ | eka-
<br/>vākyatā aikamatyam | kāraṇe kāryopacārāt ekamekārthapratipādakaṃ
<br/>vākyaṃ yeṣāmiti vā | ākarṇayanti śabdādavadhārayanti | tattvajñāna-
<br/>meveti | asādhāraṇamiti śeṣaḥ | tattvajñānaṃ tattvajñānaviśiṣṭakāraṇa-
<br/>kalāpamiti kecit | kāśīmaraṇādeḥ svātantryeṇa mokṣahetutvaṃ
<br/>nirākartumevakārārthaṃ spaṣṭayati | na tato'nyamiti | tattvajñānasya
<br/>mokṣahetutve ātmana iti kuta ityata āha | pratiyogītyādi |
<br/>pratiyogitayā 'nuyogitayā cetyarthaḥ | matabhedena cedaṃ taduktam |</p>
<p><lg><l>nairātmyadṛṣṭiṃ mokṣasya hetuṃ kecana manvate |</l>
<l>ātmatattvadhiyaṃ tvanye nyāyatattvānusāriṇaḥ ||</l></lg> iti |</p>
<p>sarva eva hi bhogabhājaṃ sthirataramātmānaṃ manvānāḥ sukhādikaṃ
<br/>kāmayante yadāhuḥ |</p>
<note n="15.1"><p>‘raghuº ṭīº |’ ityanena tārkikaśiromaṇiraghunāthakṛtā ṭīketyava-
<br/>gantavyam | evamagre 'pi |</p></note>
<pb n="16"/>
<p><lg><l>sukhī bhaveyaṃ duḥkhī vā mābhūvamiti tṛṣyataḥ |</l>
<l>yaivāhamitidhīḥ saiva sahajaṃ sattvadarśanam ||</l></lg> iti |</p>
<p>sattvam<sup><small>1</small></sup> ātmā kāmayamānāśca sukhādikaṃ vihitaṃ niṣiddhaṃ vā
<br/>sādhananasyānutiṣṭhantaḥ karmāśayānācinvānāḥ<sup><small>2</small></sup> janmādikamanu-
<br/>bhavanti | yadi punaramī kimapi nāhaṃ nāhamāspadamasti kiñci-
<br/>dapi vastu sthiraṃ viśvameva kṣaṇabhaṅguramalīkaṃ vetyavadhārayeran na
<br/>kiñcidapi kāmayeran na cākāmayamānāḥ kecidapi pravartante na
<br/>cāpravartamānā api karmāśayena badhyante<sup><small>3</small></sup> na cāntareṇāpi karmāśayaṃ
<br/>sambhavo bhogasyeti bhavati nairātmyadarśanaṃ sādhanamapavargasyeti kecit |
<br/>apare punaranādinidhanamātmānaṃ nyāyādinā nirṇayantastadīyaṃ tattva-
<br/>jñānameva nyāyāgamābhyāṃ mokṣopāyamācakṣata iti | abhāvajñāne
<br/>pratiyogijñānasya hetutvāt pratiyogitayetyabhihitam | pare tu
<br/>ātmanaḥ śarīrādibhinnatvasyeva śarīrāderātmabhinnatvasyāpi jñānaṃ mokṣa-
<br/>heturiti tathoktamityāhuḥ | nanvāsaṃsāramanuvartamāno'styeva sarveṣāmahaṃ-
<br/>pratyayasantāno na punarapavargavārtetyata āha | tathāhītyādi | vastu-
<br/>bhūto dehādibhinno'nādinidhano jñānādimān naisargikaṃ gauro-
<br/>'hamityādyākārakamanādidehābhedavāsanāsambhūtamātmajñānamatattvajñāna-
<br/>meva asata evātmano bhānāt dehābhedāvagāhanācca dehasambhedāvagāhi
<br/>ca kādācitkamahaṃ sukhītyādikaṃ tattvajñānaṃ balavatā mithyājñāna-
<note n="16.1"><p>satvaḥ--pāº kvacit |</p></note>
<note n="16.2"><p>anutiṣṭhanto dharmādharmānācinvānā iti kvacit |</p></note>
<note n="16.3"><p>sīvyante--pāº 2 puº |</p></note>
<pb n="17"/>
<br/>santānena tiraskṛtatvānna kāryakṣamamiti bhāvaḥ ||</p>
<p>mathuº ṭīº |<sup><small>1</small></sup> mokṣārthināṃ svīyagranthopādānakapravṛttaye
<br/>svīyagranthasya tattvajñānasādhanatāṃ darśayati | ihetyādinā vivicyata
<br/>ityantena | iha khalu ātmatattvaṃ vivicyata iti sambandhaḥ | iha
<br/>asmin granthe | khalu vākyālaṅkāre | ātmatattvamātmano dharmaḥ vivi-
<br/>cyate jñāpyate | nanu padārthāntaraṃ vihāya ātmana eva dharmaḥ kuto
<br/>vivicyata ityata āha | nisargetyādi ata ityantam | nisarga-
<br/>pratikūlasvabhāvaṃ svabhāvato dveṣaviṣayībhūtam anyadveṣānadhīnadveṣavi-
<br/>ṣayībhūtamiti yāvat | sarvajanasaṃvedanasiddham ahaṃ duḥkhītyādi
<br/>sārvalaukikapratyakṣasiddham | jihāsavaḥ atyantaṃ nāśayitumicchantaḥ
<br/>mokṣārthina iti samuditārthaḥ | taddhānopāyaṃ duḥkhanāśopāyaṃ mokṣo-
<br/>pāyamiti yāvat | anusarantaḥ ko'sya upāya iti jijñāsavaḥ
<br/>puruṣā iti śeṣaḥ | sarvādhyātmavidekavākyatayā sarveṣāmadhyātmavidāṃ
<br/>mokṣasādhanībhūtatattvajñānavatām ekavākyatayā tattvajñānaniṣṭhamokṣa-
<br/>sādhanatābodhakaikavākyaprayoktṛtayā ekaṃ tattvajñānaniṣṭhamokṣasādhanatva-
<br/>rūpaikārthapratipādakavākyaṃ yeṣāmiti vyutpatteḥ | tattvajñānameva bhrama-
<br/>bhinnajñānameva tadupāyaṃ tasyāsādhāraṇopāyaṃ yathāśrute tattvajñāname-
<br/>vetyavadhāraṇāsaṅgateḥ | ākarṇayanti śabdādavadhārayanti | evakārārtha-
<note n="17.1"><p>‘mathuº ṭīº |’ ityanena mathurānāthatarkavāgīśakṛtā ṭīketyavagantavya-
<br/>mevamagre 'pi |</p></note>
<pb n="18"/>
<br/>meva spaṣṭayati | na tato'nyamiti | na tattvajñānādanyaṃ kāśīmaraṇā-
<br/>dikam | kecittu tattvajñānamevetyevakārārtho'bhedaḥ tathā ca tadupāya-
<br/>miti yathāśrutameva sādhu na vā tato'nyamityasyānuvādakatvamityāhuḥ |
<br/>nanu tathāpi bhramabhinnajñānarūpasya tattvajñānasyaiva mokṣahetutayā
<br/>ātmana eva tattvaṃ vivicyate ityatra na kimapi vinigamakamityata
<br/>āha | pratiyogyanuyogitayā ceti | pratiyogitayā anuyogi-
<br/>tayā vā ityarthaḥ | ātmaiva tattvato jñeyaḥ ātmā tattvato jñeya eva |
<br/>mokṣasādhanībhūtatattvajñānāt prāk ātmā ātmamātravṛttidharmaprakā-
<br/>reṇāvaśyaṃ jñātavya iti yāvat | yanmate hi śarīraviśeṣyakaṃ sambandha-
<br/>viśeṣāvacchinnapratiyogitākātmatattvaviśiṣṭanityapadārthāntarābhāva-
<br/>vattvajñānarūpaṃ śarīraniṣṭhanairātmyatattvajñānaṃ mokṣahetustanmate pratiyo-
<br/>gitāvacchedakaprakārakapratiyogijñānasya abhāvapratyakṣahetutvādeva tattva-
<br/>jñānāt prāk ātmanastādṛśajñānamāvaśyakam | yanmate cātmaviśe-
<br/>ṣyakaṃ śarīrādibhinnatvajñānaṃ mokṣahetuḥ tanmate 'nuyogitāvacchedaka-
<br/>prakārakānuyogijñānasyābhāvadhīhetutvādeva tattvajñānāt prāgātmana-
<br/>stādṛśajñānamāvaśyakamiti bhāvaḥ | kecittu ātmanaḥ śarīrādi-
<br/>bhinnatvasyeva śarīrāderātmabhinnatvasyāpi jñānaṃ mokṣahetuḥ vinigama-
<br/>kābhāvāt | kāraṇatāvacchedakaṃ cobhayasādhāraṇaṃ vaijātyameva tathā
<br/>ca yatra śarīrādāvātmabhinnatvajñānarūpaṃ tattvajñānaṃ tatra pratiyogitā-
<br/>vacchedakaprakārakapratiyogijñānavidhayaiva tatpūrvamātmanastādṛśajñānamā-
<br/>vaśyakam | yatra cātmani śarīrādibhinnatvajñānaṃ tatrānuyogitāva-
<br/>cchedakaprakārakānuyogijñānavidhayaiva tatpūrvamātmanastādṛśajñānamā-
<pb n="19"/>
<br/>vaśyakamiti pratiyogyanuyogitayetyāderarthamāhuḥ | tadasat bauddhaiḥ
<br/>nairātmyajñānasyaiva mokṣahetutvopagamāt | taduktam |</p>
<p><lg><l>nairātmyadṛṣṭiṃ mokṣasya hetuṃ kecana manvate |</l>
<l>ātmatattvadhiyaṃ tvanye nyāyavedānusāriṇaḥ<sup><small>1</small></sup> ||</l></lg> iti |</p>
<p>na ca tatra nairātmyadṛṣṭipadaṃ śarīrātmabhinnatvajñānaparamiti
<br/>vācyam | niraḥ saṃsargābhāvabodhakatayā tādṛśajñānasya tadarthatvā-
<br/>sambhavāt | nyāyamate ca mokṣāśrayamukhyaviśeṣyakatayā aṇurapi
<br/>viśeṣo'dhyavasāyakara iti nyāyenātmaviśeṣyakaśarīrādibhinnatvajñāna-
<br/>syaiva mokṣahetutvāditi dhyeyam | nanvevamātmanastattvajñānādhīnasya
<br/>tattvajñānasya mokṣahetutayā gauro'haṃ sthūlo'hamityādijñānādapi
<br/>tādṛśānmokṣāpattirityata āha | tathāhītyādi | yathā tattvajñāna-
<br/>syaiva mokṣahetutve vādināmavivādastathetyarthaḥ | nairātmyaṃ śarīrasya
<br/>nairātmyam | vastubhūtaḥ dehādibhinnaḥ mithyājñānādimān | naisargi-
<br/>kamātmajñānaṃ svābhāvikamātmajñānaṃ gauro'haṃ sthūlo'hamityākāraka-
<br/>manādidehābhedavāsanārūpadoṣasambhūtamātmajñānamiti yāvat | ata-
<br/>ttvajñānameva ayathārthajñānameva | nairātmyavādinaye asata evātmano
<br/>bhānenāyathārthatvāt | ātmanaḥ pāramārthikatvanaye ca dehābhedabhāne-
<br/>nāyathārthatvāditi bhāvaḥ | ekavākyatā avipratipattiḥ | na caiva
<br/>nairātmyavādinaye śarīraniṣṭhanairātmyajñānasya mokṣajanakasya kathaṃ
<br/>tattvajñānatvam asata evātmanaḥ pratiyogitayā bhānāditi vācyam |
<br/>pratiyogitayā ātmanaḥ pūrvamupasthitatve 'pi phalībhūtamokṣahetu-
<note n="19.1"><p>nyāyatattvānusāriṇaḥ--pāº 2 puº |</p></note>
<pb n="20"/>
<br/>śarīraniṣṭhanairātmyajñāne tannaye ātmano bhānānabhyupagamāt sadasa-
<br/>torekajñānāviṣayatvāt | pratiyogyāderalīkatve 'pi abhāvasya satya-
<br/>tvāt | na ca tathāpyātmanaḥ pāramārthikatvanaye 'haṃ sukhītyādijñānasya
<br/>saṃsāradaśotpannasya tattvajñānatayā tato mokṣāpattirdurvārā iti
<br/>vācyam | tādṛśajñānasya tattvajñānatve 'pi mithyājñānānivartakatayā
<br/>mokṣājanakatvāditi bhāvaḥ ||</p>
<p><b>tatra bādhakaṃ bhavadātmani<sup><small>1</small></sup> kṣaṇabhaṅgo vā bāhyārthabhaṅgo
<br/>vā guṇaguṇibhedabhaṅgo vā anupalambho veti ||</b></p>
<p>śaṅkaº ṭīº | bādhanirāsamantareṇocyamānamapyātmani pramāṇa-
<br/>matantramevāto viśiṣṭa ātmani bādhakamāśaṅkya nirācaṣṭe | tatreti |
<br/>nairātmyavādināmasmadabhimatātmani bādhakānyetānyeveti kramaśo
<br/>nirasanīyāni | vedāntinopyāpātato nairātmyavādina eveti tanma-
<br/>tamapi dūṣyata eva<sup><small>2</small></sup> | tathā ca śrutibhyaḥ samadhigate<sup><small>3</small></sup>'pyātmani
<br/>saṅkasukatā nivṛttaye nyāyaḥ pravartanīyaḥ | sa ca na bādhanirāsama-
<br/>ntareṇāṅgaṃ dhārayatīti prathamaṃ bādhakanirāsārambha iti bhāvaḥ |
<br/>kṣaṇabhaṅgādipadaṃ ca tatsādhakapramāṇaparam tatra kṣaṇabhaṅge nityatvabhaṅgaḥ |
<br/>bāhyārthabhaṅge jñānabhinnātmano'siddhiḥ | bāhyatvaṃ ca jñānabhinnatvameva |
<br/>guṇaguṇibhedabhaṅge 'pi tathā | anupalambhe tu svarūpasyaivāsiddhiḥ |
<note n="20.1"><p>tatrātmani bādhakaṃ bhavat--pāº 1 puº | ayameva mathurānāthasammataḥ |</p></note>
<note n="20.2"><p>tanmatamapi dūṣyameva--pāº 1 puº |</p></note>
<note n="20.3"><p>samavagate--pāº 2 puº |</p></note>
<pb n="21"/>
<br/>śarīrādibhinnātmānanubhavaścātrānupalambhaḥ | vicārapravartakasaṃśayamūlaṃ
<br/>ca kṣaṇabhaṅge vipratipattayaḥ | sattvaṃ kṣaṇamātravṛttyanekavṛttidharmavyāpakatā-
<br/>vyāpyaṃ na vā sattvamutpattivyāpyaṃ na vā kāryaṃ svopādānasamānakā-
<br/>līnaṃ na vā bhāvaḥ svotpattyavyavahitottarakṣaṇavartidhvaṃsapratiyogī na
<br/>vā | ekadeśimatenāntyaśabde vidhikoṭiprasiddhiḥ niṣedhakoṭistva-
<br/>līke saugatānāṃ mate ||</p>
<p>bhagīº ṭīº | virodhimānopasthitāvātmasādhakādapi tadasiddheḥ
<br/>tatra bādhakamuddhartuṃ tadvikalpayati | tatreti | ya ātmā
<br/>tattvato jñeyastatretyarthaḥ | yadyapi kṣaṇabhaṅgo nātmani bādhakaṃ
<br/>ghaṭavat kṣaṇikātmasattve 'pyavirodhāt tathāpi kṣaṇabhaṅge
<br/>santanyamānāni jñānānyevātmeti tadbhinnātmani bādhakaṃ kṣaṇa-
<br/>bhaṅgādipadairatra sādhakamabhipretaṃ jñānabhinnaṃ bāhyam tadvijñānavāde
<br/>nāstīti so'pi jñānabhinnātmani bādhakaṃ guṇaguṇinorabhede 'pi
<br/>kṣaṇikajñānamātramātmeti na tadbhinnātmasiddhiḥ | anupalambhaḥ
<br/>śarīrādibhinnātmānanubhavaḥ | kṣaṇabhaṅge vipratipattayaḥ kāryaṃ svasama-
<br/>vāyisamānakālīnaṃ na vā sattvamutpattivyāpyaṃ na vā kālagarbhavyāptau
<br/>yadā yatrāśraye sattvaṃ vartate tadā tatrotpattirvartata eva utpattiścaikakṣaṇa
<br/>eva vartata iti kṣaṇikatvaṃ bhāvānām | bhāvaḥ svotpattyavyavahitottara-
<br/>kālīnadhvaṃsapratiyogī na vā etatkṣaṇavartino bhāvā anetatkṣaṇa-
<br/>vartino na vā kāraṇāni prāgabhāvavyabhicārīṇi na veti ||</p>
<pb n="22"/>
<p>raghuº ṭīº | sati ca balavattarabādhakapramāṇe sādhaka-
<br/>sahasrasyāpyakiñcitkaratvāt tadevādau nirasyati | tatretyādinā |
<br/>kṣaṇabhaṅgetyādau bhaṅgatrayaṃ bhaṅgasādhakamānaparamiti vadanti ||</p>
<p>mathuº ṭīº | sati balavati bādhake sādhakasahasrasyā-
<br/>kiñcitkaratvam ataḥ prathamamātmano nityatvādisādhane bādhaka-
<br/>māśaṅkya nirākaroti | ātmanīti | tatra vivecanaviṣaye ātmanī-
<br/>tyarthaḥ | bādhakaṃ bhavaditi | nityatvajñānasukhādyāśrayatvaśarīrādi-
<br/>bhinnatvarūpadharmasādhane bādhakaṃ bhavadityarthaḥ | kṣaṇabhaṅgaḥ ātmanaḥ
<br/>kṣaṇikatvam | etaccātmano nityatve bādhakam | nityatvaṃ ca
<br/>dhvaṃsāpratiyogitvarūpaṃ tannaye dhvaṃse alīke vā prasiddham |
<br/>tanmate 'pi dhvaṃsasyāpi anantatvābhyupagamāt | bāhyārthabhaṅgo veti |
<br/>padārthamātrasya jñānabhinnatvaviraho vetyarthaḥ | etacca ātmano
<br/>jñānāśrayatve vijñānavādināṃ bādhakam | abhede ādhārādheyabhā-
<br/>vāsambhavāt | guṇiguṇabhedabhaṅgo veti | guṇini guṇabhedaviraho
<br/>vetyarthaḥ<sup><small>1</small></sup> | etadapi jñānasukhādyāśrayatve bādhakamiti bhāvaḥ |
<br/>anupalambho veti | ātmanaḥ śarīrādibhinnatvenānupalambho vetyarthaḥ |
<br/>etacca ātmanaḥ śarīrādibhinnatve bādhakamiti bhāvaḥ ||</p>
<p><b>tatra na prathamaḥ pramāṇābhāvāt | yat sat tat
<br/>kṣaṇikaṃ yathā ghaṭaḥ saṃśca vivādādhyāsitaḥ śabdādiriti
<br/>cet na pratibandhāsiddheḥ ||</b></p>
<note n="22.1"><p>guṇiguṇabhedabhaṅgo veti mūlapāṭhamanusṛtya vyākhyātam |</p></note>
<pb n="23"/>
<p>śaṅkaº ṭīº | parābhimataṃ kṣaṇikatāyāṃ pramāṇamāha | yat
<br/>saditi | vyāptipakṣadharmatājñānamātramanumitijanakaṃ tadupadarśakau
<br/>codāharaṇopanayāveveti dvyavayava eva prayogo bauddhābhimataḥ |
<br/>vivādāspadatvamiha pakṣatāvacchedakam | śabdādiriti tvadhikaṃ
<br/>sphuṭārtham | yadvā śabdāditvenaiva pakṣatā | vivādāspadatvamantyaśabde
<br/>siddhasādhanavāraṇāya | śabdādiriti cālīkasya pakṣatāni-
<br/>rāsāya | anyathā tatra sattvasya hetorasiddhau bhāgāsiddhiḥ syāt |
<br/>āditvaṃ prāmāṇikatvaṃ pakṣatāvacchedakam sattvaṃ cārthakriyākāritvaṃ
<br/>heturiti tayorbhedo'nyathā tadaikye vyāptigrāhakamānādeva
<br/>sādhyasiddhāvanumānavaiyarthyaṃ syāt | yadvā sattvenaiva pakṣatā hetutā ca
<br/>anumitistu prakārabhedaṃ liṅgopadhānādikamādāyeti na doṣaḥ |
<br/>ghaṭaḥ prasādhyāṅgako dṛṣṭāntaḥ na ca sattvena tasyāpi pakṣatve dṛṣṭāntatvā-
<br/>nupapattiḥ | sādhyavattayā niścitatvamātreṇaiva dṛṣṭāntatā na tu
<br/>pakṣabhinnatvamapi tantram na cāṃśataḥ siddhasādhanaṃ viśeṣataḥ siddhāvapi
<br/>sāmānyasiddheruddeśyatvāt | ghaṭabhinnasattvena vā pakṣatā | pratibandheti |
<br/>pratibandho vyāptistasyāḥ kṣaṇikatvanirūpitāyā asiddherityarthaḥ |
<br/>kṣaṇikatvanirūpitā vyāptirantyaśabdatvādau prasiddhā sattve pratiṣidhyata
<br/>iti nāprasiddhiḥ ||</p>
<p>bhagīº ṭīº | kṣaṇabhaṅge parābhimataṃ mānamāha | yat saditi |
<br/>sattvaṃ prāmāṇikatvamarthakriyākāritvaṃ vā hetuḥ | pakṣatvaṃ ca na tena
<br/>rūpeṇa vyāptigrāhakamānenaiva siddhāvanumānavaiyarthyāt kintvanyathetyāha |
<pb n="24"/>
<br/>vivādeti | etaccāntyaśabdakṣaṇikatvavādināmaṃśataḥ siddhasādhana-
<br/>nirāsāya | śabdādiriti cālīkavyāvṛttyā bhāgāsiddhinirāsā-
<br/>rtham | pakṣatve cāditvasyaikasyābhāve 'pyananugamo na doṣaḥ | na caivaṃ
<br/>pakṣabhinne sandigdhānaikāntikam | sādhyābhāvavattvena niścitena
<br/>hetoḥ sattvāsattvasandeha eva tasya doṣatvāt | anyathāprasiddhānumāne
<br/>parvatāparvatadhūmavatāmekadharmābhāvena tadāpatteḥ (?) | ghaṭasya kṣaṇikatvā-
<br/>siddhāvapi prasādhyāṅgakatayā svamatena dṛṣṭāntatvam | yadvā sattvenaiva
<br/>pakṣatvaṃ vyāptigrāhakamānāt sattvaṃ kṣaṇikatvavyāpyamiti buddhāvapi sadvi-
<br/>śeṣyakakṣaṇikatvabuddheranumānaphalatvāt | sattvena ghaṭasya pakṣatve 'pi
<br/>rūpāntareṇa ghaṭatvena dṛṣṭāntatvāt sādhyavattayā niścitasyaiva tattvāt
<br/>pakṣānyatve satītyasya vaiyarthyāt abhedānumānābhāvāpātācca | na caivaṃ
<br/>dṛṣṭāntatvena tasya sādhyavattvāt sandehasisādhayiṣayorabhāvānna taddhaṭitaṃ
<br/>pakṣatvam | sattvāvacchedena sāmānyataḥ sandehe ghaṭasyāpi viṣayatvāt
<br/>ghaṭatvena sādhyasiddhau tena rūpeṇa tayorabhāvāt ata eva nāṃśataḥ
<br/>siddhasādhanam pakṣatvāvacchedakanānātva eva tasya doṣatvāt tatra buddhi-
<br/>dvayasyoddeśyatvenaikasyāsiddheḥ | atra ca ghaṭaḥ kṣaṇika iti buddhāvapi
<br/>sanmātraṃ kṣaṇikamityuddeśyapratīterasiddheḥ | sattvena ghaṭabhinnasyaiva pakṣatva-
<br/>mityapyāhuḥ | pratibandheti | yadyapi sattvena pratibandhamātrasya nāsiddhiḥ
<br/>prameyatvādinā tatsattvāt kṣaṇikatvavyāpteśca nirūpakāprasiddhernābhāvaḥ
<br/>tathāpi svotpattyavyavahitottarakṣaṇavartidhvaṃsapratiyogitvarūpakṣaṇikatvapra-
<br/>siddhestannirūpitasattvaniṣṭhavyāptau vipakṣabādhakābhāvānmānābhāva ityarthaḥ ||</p>
<pb n="25"/>
<p>raghuº ṭīº | kṣaṇabhaṅge vipratipattiḥ śabdādiḥ kṣaṇiko na vā
<br/>kṣaṇikatvaṃ ca svādhikaraṇasamayaprāgabhāvādhikaraṇakṣaṇānutpattikatve
<br/>sati kādācitkatvam utpattimattvaṃ vā utpattiśca svādhikaraṇakṣaṇā-
<br/>vṛttiprāgabhāvapratiyogikṣaṇasambandhaḥ | kṣaṇaśca svādheyapadārthaprāgabhā-
<br/>vānādhārasamayaḥ | prasiddhistu vidheḥ naiyāyikānāṃ prāgabhāve carama-
<br/>dhvaṃse ca niṣedhasya ca bauddhānāmalīke svādhikaraṇasamayaprāgabhāvā-
<br/>dhikaraṇakṣaṇāvṛttitvaṃ kṣaṇikatvamiti tu jyāyaḥ | prasiddhiretasya
<br/>mahāpralaye prāgabhāvaścātra bhāvābhāvasādhāraṇo bodhyaḥ | antye
<br/>kādācitkābhāvo vā tenāntyabhāvavyudāsaḥ svādhikaraṇakṣaṇavṛtti-
<br/>dhvaṃsapratiyogyavṛttitvaṃ vā kṣaṇikatvam | kṣaṇatvaṃ ca svāvṛttiyāvatsva-
<br/>vṛttidhvaṃsapratiyogikatvaṃ svavṛttidhvaṃsapratiyogyanādhāratvaṃ vā kṣaṇo'pi
<br/>vā nopādeyaḥ | bhinnakālayoranādhārādheyabhāvo vā vṛttirvā
<br/>kālikī vaktavyā tenātītagocarakṣaṇikajñāne nāṃśato bādhādiḥ
<br/>śabdādiḥ svotpattyavyavahitottarakālīnadhvaṃsapratiyogī na vā svo-
<br/>tpattivyāpyo na vā vyāptiśca kālikī vidhiprasiddhirekadeśinām
<br/>antyaśabda iti kecit | sattvamutpattivyāpyaṃ na vā ityādikaṃ tu
<br/>na yuktam | tathā sati sattvāderevotpattivyāpyatvādikasya sādha-
<br/>yitumucitatvāt anumitikāraṇavyāptipakṣadharmatājñānajanakodāhara-
<br/>ṇopanayātmakadvyavayavavādī bauddhaḥ kṣaṇikatve mānamāha | yat saditi |
<br/>sthūladravyābhyupagamena ghaṭo dṛṣṭāntaḥ prasādhyāṅgakaḥ tathotpādaviśiṣṭo
<br/>vā paramāṇusamūho ghaṭaḥ asanneva vā vyatirekadṛṣṭānta iti kecit |
<br/>vivādādhyāsita ityekadeśimatenāntyaśabde aṃśataḥ siddhasādhanavāra-
<pb n="26"/>
<br/>ṇāya svarūpakathanaṃ vā pakṣatāvacchedakāvacchedena sādhyasiddheruddeśyāyā
<br/>anutpannatvena tasyādoṣatvāt | śabdādiriti | vibhinnarūpeṇa pakṣatve
<br/>'pi na kṣatiḥ samūhālambanarūpāyā anumiteḥ sambhavāt keṣāñci-
<br/>dviśiṣyānupādāne 'pi na tatra sandigdhānaikāntikatvaṃ gṛhītavyāpti-
<br/>kasya hetostatra parāmarśe' numiterevodayāt | pakṣatvenopanyāsasyā-
<br/>kiścitkaratvāt | prāmāṇikatvārthakriyākāritvarūpayoḥ sattvayo-
<br/>rekatarasya pakṣatāvacchedakatvaṃ hetutvaṃ cānyatarasya pakṣatāvacchedakasya
<br/>hetutve 'pi na doṣaḥ | vyāptigraheṇa hetau sādhyasāmānādhikaraṇyāva-
<br/>gāhane 'pi hetumān sādhyavān iti hetumattvāvacchedena hetuma-
<br/>dviśeṣyakasādhyavattvabuddheruddeśyāyā aprasiddheḥ | pratibandho vyāptiḥ ||</p>
<p>mathuº ṭīº | tatra teṣu caturṣu bādhakeṣu madhye | pramāṇābhā-
<br/>vāditi | ātmanaḥ kṣaṇikatve pramāṇābhāvāditi | ātmanaḥ
<br/>kṣaṇikatve saugato'numānamāśaṅkate yat sat tat kṣaṇikamityā-
<br/>dinā | atra naiyāyikābhimataṃ sattāsāmānyameva sattvaṃ pratiyogi-
<br/>dhvaṃsayoḥ sāmānyakāryakāraṇabhāvānurodhena sattāsāmānyasya parai-
<br/>rabhyupagamāt | tasya dhvaṃsādyavṛttitvena sadvyavahārāniyāmakatve 'pi
<br/>kṣaṇikatvasādhakahetutve bādhakābhāvāt | dīdhitikṛtastu sattva-
<br/>marthakriyākāritvaṃ kāryajanakatvamiti yāvat | prāmāṇikatvaṃ vā
<br/>sattvaṃ parairnityavastuno'nabhyupagamena vyabhicāravirahāt | na ca prāga-
<br/>bhāvadhvaṃsayorvyabhicāraḥ tayoranādyanantatvena kṣaṇikatvavirahāditi
<br/>vācyam | tayorapi tannaye kṣaṇikatvāt dhvaṃsaprāgabhāvayoratirikta-
<pb n="27"/>
<br/>yoranabhyupagamācca | pareṣāmuttarapadārthasyaiva pūrvapadārthadhvaṃsarūpatvāt |
<br/>na cātiriktānantadhvaṃsānabhyupagame dhvaṃsāpratiyogitvarūpasya nityatvasyā-
<br/>prasiddhyā ātmano nityatve kṣaṇabhaṅgasya bādhakatvāsambhavaḥ pareṇa
<br/>nityapadārthāntarasyānabhyupagamāt tadabhyupagame tatraiva vyabhicārāpatte-
<br/>riti vācyam | asatkhyātivādināṃ teṣāmalīka eva tādṛśa-
<br/>nityatvaprasiddhisambhavādityāhuḥ | kṣaṇikatvaṃ ca svādhikaraṇasamaya-
<br/>prāgabhāvādhikaraṇakṣaṇāvṛttitvam etacca nyāyanaye mahāpralaye
<br/>prasiddham | svapadaṃ kṣaṇikatvenābhimataparam na tvavṛttitvapratiyogi-
<br/>tādṛśakṣaṇavṛttiparam | pareṣāṃ dhvaṃsasyātiriktasyānabhyupagamena
<br/>svādhikaraṇasamayaprāgabhāvādhikaraṇavṛtteraprasiddheḥ sanmātrasya kṣaṇika-
<br/>tvāt alīkasya ca kālamātrāvṛttitvāt | ātmādeḥ kālika-
<br/>sambandhenāvartamānatvamupādāyārthāntarāpatteśca | ata eva tādṛśakṣaṇika-
<br/>tvasya ātmanaḥ kālikasambandhenāvṛttitve 'pi sambhavāt dhvaṃsā-
<br/>pratiyogitvarūpanityatve na bādhakamiti parāstam | paranaye ātmano-
<br/>'pyutpattimattvena kālikasambandhena vartamānatayā svapadasya kṣaṇikatve-
<br/>nābhimataparatvāt | samayapadaṃ ca kālikasambandhena svādhikaraṇatva-
<br/>lābhāya | anyathā anāgatagocarajñāne vyabhicārāpatteḥ tasya viṣayatvā-
<br/>vyāpyatvādisambandhena svādhikaraṇasyānāgatasya prāgabhāvādhikaraṇe
<br/>svotpattikṣaṇe vṛtteḥ | prāgabhāvādhikaraṇatvamapi kālikasambandhena
<br/>vivakṣitam | anyathā sarveṣāmeva viṣayitvāvyāpyatvādisambandhena svādhi-
<br/>karaṇasamayaprāgabhāvādhikaraṇe samayaprāgabhāvaviṣayakasvasamānakālo-
<br/>tpannajñānātmakakṣaṇe vṛtterbādhāpatteḥ | avṛttitvamityatra vṛttirapi
<pb n="28"/>
<br/>kālikī vaktavyā anyathātītagocarajñāne vyabhicārāpatteḥ | tasya
<br/>svādhikaraṇasamayaprāgabhāvādhikaraṇe 'tīte viṣayatvāvyāpyatvādi-
<br/>sambandhena vṛtteḥ ghaṭe jñānamityādipratyayādiha hetāvupādhirneha
<br/>hetāvupādhirityādipratyayācca viṣayatvāvyāpyatvasambandhasyāpi vṛtti-
<br/>niyāmakatvāt svātmakasvādhikaraṇasamayaprāgabhāvādhikaraṇakapālā-
<br/>dāvupādānatvākhyasvarūpasambandhena vartamānatayā ghaṭādau vyabhicārāpa-
<br/>tteśca | mahāpralayasyāpi svādhikaraṇasamayaprāgabhāvādhikaraṇe dhvaṃsā-
<br/>tmakasthūlakālopādhau mahākāle ca vartamānatvāt nyāyanaye 'prasiddhi-
<br/>vāraṇāya kṣaṇatvena praveśaḥ | kṣaṇatvaṃ ca spandatvam | na ca kṣaṇatvasya
<br/>spandatvarūpatve paramate kṣaṇikatvenābhimatānāṃ<sup><small>1</small></sup> śabdādīnāmapi
<br/>svādhikaraṇasamayaprāgabhāvādhikaraṇasvotpattikṣaṇavṛttikṣaṇacatuṣṭayāva-
<br/>sthāyivinaśyadavasthaspandavyaktau vartamānatvād bādhāpatteriti vācyam |
<br/>paramate bhāvamātrasyaiva kṣaṇabhaṅguratayā spandasyāpi kṣaṇacatuṣṭayāva-
<br/>sthāyitvavirahāt | na caivaṃ paramate spandatvenopādānaṃ vyartham
<br/>vyāvartanīyasya mahākālasyāpi sthairyavirahāt prāgabhāvasya ca sthiratve
<br/>'pi akālatvāditi vācyam | paramate<sup><small>2</small></sup> sthiradhvaṃsamādāyāprasiddhi-
<br/>vāraṇāya tatsārthakyāt sādhye uparañjakaviśeṣaṇasyāpyadoṣatvācca |
<br/>nanvetādṛśakṣaṇikatvasya sādhyatve mahāpralayasyāpi pakṣatayā tatra
<br/>naiyāyikānāmaṃśataḥ siddhasādhanāsambhave 'pi mahāpralayāvyavahitaprāk-
<note n="28.1"><p>kṣaṇikatvenābhipretānāṃ--pāº 2 puº |</p></note>
<note n="28.2"><p>paranaye--pāº 1 puº |</p></note>
<pb n="29"/>
<br/>tṛtīyakṣaṇotpanna<sup><small>1</small></sup>kṣaṇadvayāvasthāyini antyabhāveṃ'śataḥ siddhasādhanaṃ
<br/>durvāram svādhikaraṇasamayasya svotpattikṣaṇasya prāgabhāvavati kṣaṇe
<br/>tasyāvṛtteḥ | na ca svādhikaraṇasamayasya svadvitīyakṣaṇasya prāgabhāva-
<br/>vatyutpattikṣaṇa eva vartamānatvāt na siddhasādhanāvakāśa iti
<br/>vācyam | tadānīṃ vinaśyadavasthakriyāvyaktereva dvitīyakṣaṇatayā
<br/>tatprāgabhāvādhikaraṇe 'pi tasyāvartamānatvāt | na ca taduttarotpanna-
<br/>dhvaṃso'pi taddvitīyakṣaṇaḥ tasya pratiyogirūpaprāgabhāvādhikaraṇe
<br/>svotpattikṣaṇa eva vartamānatvāt na siddhasādhanāvakāśa iti vācyam |
<br/>pratiyogino bhāvatve prāgabhāvatvavirahāt | na ca prāgabhāvatvaṃ vihāya
<br/>dhvaṃsatvenaiva viśeṣaṇīyamiti vācyam | tathā sati nyāyanaye mahā-
<br/>pralaye prasiddhyasambhavāt | na ca pakṣatāvacchedakāvacchedena sādhyasiddhe-
<br/>ruddeśyatvāt nāṃśataḥ siddhasādhanaṃ doṣāyeti vācyam | tathā sati
<br/>aṃśataḥ siddhasādhanavāraṇāya vivādādhyāsitatvaviśeṣaṇavaiyarthyāpatte-
<br/>riti | maivaṃ bhāvābhāvasādhāraṇaprāgabhāvatvasyātra praveśāt prāgabhāvatvaṃ
<br/>vā vihāya<sup><small>2</small></sup> kādācitkābhāvatvena vā praveśanīyam | tathā cāntya-
<br/>bhāvasya svādhikaraṇasamayasya svotpattikṣaṇasya dhvaṃsarūpakādācitkā-
<br/>bhāvavati dvitīyakṣaṇe vartamānatvena siddhasādhanānavakāśāt | yadvā
<br/>svādhikaraṇakṣaṇavṛttidhvaṃsapratiyogyavṛttitvaṃ kṣaṇikatvam etadapi
<br/>nyāyanaye mahāpralaye prasiddham | evaṃ ca prāgabhāvānabhyupagame bhāvā-
<note n="29.1"><p>vyavahitapūrvatṛtīyakṣaṇotpanna--pāº 2 puº |</p></note>
<note n="29.2"><p>prāgabhāvatvamapahāya--pāº 2 puº |</p></note>
<pb n="30"/>
<br/>bhāvasādhāraṇasya prāgabhāvatvasya paranaye dhvaṃsaprāgabhāvobhayasādhāraṇasya
<br/>kādācitkābhāvatvasya vā durvacatve 'pi na kṣatiḥ | paramate kṣaṇikatve-
<br/>nābhimatānāṃ śabdādīnāmapi svādhikaraṇadhvaṃsātmakasthūlakālavṛtti-
<br/>dhvaṃsapratiyogini svotpattikṣaṇe vartamānatvāt bādhavāraṇāya kṣaṇatve-
<br/>nopādānam | kṣaṇatvaṃ ca bhāvatvam | nyāyanaye ca svādhikaraṇamahā-
<br/>kālātmakabhāvamādāyaiva mahāpralaye prasiddhiḥ | na ca kṣaṇatvasya
<br/>bhāvatvarūpatve sarveṣāmeva svādhikaraṇadaṇḍādyātmakabhāvarūpasthūlakāla-
<br/>vṛttidhvaṃsapratiyogini svotpattikṣaṇe vartamānatvāt bādhatādavasthyamiti
<br/>vācyam | paranaye bhāvamātrasyaiva kṣaṇikatvāt bhāvātmakasthūlakālasyā-
<br/>prasiddheḥ | dhvaṃsasyāpyasthiratvena kṣaṇatvamanupādeyameva | anyat sarvaṃ
<br/>pūrvavadavaseyam | na ca kṣaṇikatvadvayasyaiva svatvaghaṭitatvāt svatvasya
<br/>cānanugatatvāt vyabhicāra iti vācyam | prācāṃ naye svatvasyānugata-
<br/>tvāt | kecittu svotpattyavyavahitottarakālīnadhvaṃsa<sup><small>1</small></sup>pratiyogitvaṃ
<br/>kṣaṇikatvam | etacca nyāyanaye 'ntyaśabde prasiddham | svotpattyavyava-
<br/>hitottaratvaṃ ca svādhikaraṇasamayadhvaṃsādhikaraṇasamayadhvaṃsānadhikaraṇatve
<br/>sati svādhikaraṇasamayadhvaṃsādhikaraṇatvamityāhuḥ | tadasat<sup><small>2</small></sup> | navya-
<br/>naiyāyikamate 'ntyaśabdasyāpi kṣaṇadvayāvasthāyitvādaprasiddheḥ | yathā
<br/>ghaṭa iti prasādhyāṅgako dṛṣṭāntaḥ | naiyāyikairghaṭasya kṣaṇikatvā-
<br/>nabhyupagamāt | na ca paranaye 'vayavino'nabhyupagamāt kathaṃ ghaṭasya
<note n="30.1"><p>kālikadhvaṃsa--pāº 2 puº |</p></note>
<note n="30.2"><p>tanmandam--pāº 2 puº |</p></note>
<pb n="31"/>
<br/>dṛṣṭāntatvamiti vācyam | avayavino'nabhyupagame 'pi vilakṣaṇasaṃsthā-
<br/>nāpannaparamāṇupuñjātmakasya ghaṭasyaiva dṛṣṭāntatvāt | kecittu asannevā-
<br/>vayavirūpo ghaṭo vyatirekadṛṣṭānta ityāhuḥ | tadasat anvayyudāharaṇe
<br/>vyatirekadṛṣṭāntopanyāsasya kathakasampradāyaviruddhatvāt parairvyatireka-
<br/>sahacāreṇānvayavyāptigrahānabhyupagamācca | yadyapyātmanaḥ kṣaṇikatva-
<br/>sādhanasyaiva prakṛtatayā ātmatvenaiva pakṣatvamucitam tathāpi prasaṅgāt
<br/>sanmātrasyaiva kṣaṇikatvasādhanāt śabdāditvena pakṣanirdeśaḥ | śabdāditvaṃ
<br/>ca śabdaviṣayakabuddhiviṣayatvam | sadasatorekajñānāviṣayatvānnālīka-
<br/>sādhāraṇyam | sattvameva vā śabdāditvam | pakṣatāvacchedakasya hetutve-
<br/>'pi kṣativirahāt | na ca śabdāditvasya pakṣatāvacchedakatve ghaṭasyāpi
<br/>pakṣāntargatatvāt kathaṃ dṛṣṭāntatvamiti vācyam | pakṣatāvacchedakavato
<br/>dṛṣṭāntatve virodhābhāvāt | nanu tathāpi vivādādhyāsitatvaviśeṣa-
<br/>ṇavaiyarthyam | na ca naiyāyikamate mahāpralaye aṃśataḥ siddhasādhana-
<br/>vāraṇāya tadupādānamiti vācyam | pareṇa mahāpralayānabhyupagamāt
<br/>tatrāṃśataḥ siddhasādhanavāraṇāya viśeṣaṇopādānasyānucitatvāditi
<br/>cenna | antyaśabde prācāṃ naiyāyikānāmaṃśataḥ siddhasādhanavāraṇāya
<br/>tadupādānāt tadarthamupātte ca tasmiṃstata eva mahāpralaye 'pyaṃśataḥ
<br/>siddhasādhanānavakāśāt | svarūpakathanaṃ vā vivādādhyāsitapadaṃ pakṣa-
<br/>tāvacchedakāvacchedena sādhyasiddheruddeśyatvācca mahāpralaye aṃśato naiyā-
<br/>yikānāṃ siddhasādhanānavakāśaḥ | kecittu pakṣatāvacchedakavato
<br/>dṛṣṭāntatvānabhyupagamena dṛṣṭāntātiriktasya pakṣatvalābhāya tadupādāna-
<br/>mityāhuḥ | na ca tathāpi pratijñādyaprayogāt nyūnatvamiti vācyam |
<pb n="32"/>
<br/>bauddhasya vyāptipradarśakodāharaṇapakṣadharmatāmātrapradarśakopanayātmakāvaya-
<br/>vadvayavāditayā pratijñādyaprayogāt | vipratipattiśca śabdādiḥ
<br/>kṣaṇiko na vetyākārā kṣaṇikatvaṃ niruktameva | kecittu sattvamutpattivyāpyaṃ
<br/>na veti vipratipattiḥ vyāptiśca yadā yatra sattvaṃ tadā tasyotpatti-
<br/>rityākārā tena kṣaṇikatve paryavasyati | yadvā svādhikaraṇakṣaṇo-
<br/>ttaratvaṃ svadhvaṃsavyāpyaṃ na veti vipratipattirityāhuḥ | tadasat tathā
<br/>sati sattvāderutpattyādivyāpyatvasyaiva sādhayitumucitatvena yat sat tat
<br/>kṣaṇikamiti mūlāsaṅgateḥ | kecittu sattvātiriktadharmo dhvaṃsajanaka-
<br/>tāvacchedako na veti vipratipattiḥ vidhikoṭirnaiyāyikānām
<br/>niṣedhakoṭiḥ pareṣām paranaye pratiyogimātrasya dhvaṃsajanakatvāt | na
<br/>caitāvatā na kṣaṇikatvamiti vācyam | pratiyogyatiriktasya dhvaṃsā-
<br/>janakatayā pratiyogyutpattidvitīyakṣaṇa eva dhvaṃsotpādādityāhuḥ |
<br/>tadapyasat mūlāsaṅgateḥ | vyaktisthalīyāpattivāraṇāya paramate 'pi
<br/>pratiyogidhvaṃsayostattadvyaktitvena kāryakāraṇabhāvasyāvaśyakatayā niṣedha-
<br/>koṭau bādhāpatteśca | navyāstu etatkṣaṇavṛttayaḥ etatkṣaṇānadhikaraṇa-
<br/>samayavṛttayo na veti vipratipattiḥ | na ca niṣedhakoṭyaprasiddhiḥ
<br/>khaṇḍaśaḥ pratyekapadārthaprasiddhyā vākyārthībhūtaniṣedhaprasiddhisambhavāt |
<br/>pratiyogimadavṛttihetumattvajñānādevābhāvasyāprasiddhasyānumitisambha-
<br/>vāt | mūle yat sadityatra sadityasya etatkṣaṇe sadityarthaḥ |
<br/>kṣaṇikatvaṃ ca etatkṣaṇānadhikaraṇasamayāvṛttitvam | yathoktakṣaṇikatvasya
<br/>sādhyatve svatvasyānanugatatvāt vyabhicārāpatteḥ | ghaṭaśca prasādhyāṅgako
<br/>dṛṣṭāntaḥ pakṣatāvacchedakaṃ śabdāditvamapyetatkṣaṇavṛttitvameva | ekadeśi-
<pb n="33"/>
<br/>nāmantyaśabde aṃśataḥ siddhasādhanavāraṇāya vivādeti | svarūpakathana-
<br/>mātraṃ vā | yadvā etatkṣaṇavṛttayaḥ etatkṣaṇāvyavahitottarasamayavṛtti-
<br/>dhvaṃsapratiyogino na veti vipratipattiḥ | vidhikoṭiḥ pareṣām |
<br/>niṣedhakoṭiśca naiyāyikānām | pakṣatāvacchedakāvacchedena vidhestatsā-
<br/>mānādhikaraṇyena niṣedhasya siddheruddeśyatayā nāṃśataḥ siddhasādhana-
<br/>bādhau | mūle yat sadityatra sadityasya etatkṣaṇe sadityarthaḥ |
<br/>kṣaṇikatvaṃ ca etatkṣaṇāvyavahitottarasamayavṛttidhvaṃsapratiyogitvam |
<br/>dṛṣṭānte ca ghaṭapadam etatkṣaṇāvyavahitottarasamayotpattikadhvaṃsa-
<br/>pratiyogighaṭaparam | nātaḥ prasādhyāṅgatā | pakṣatāvacchedakamapi śabdā-
<br/>ditvam etatkṣaṇavṛttitva vivādādhyāsita iti svarūpakathanamiti
<br/>prāhuḥ | tadasat mūlasya udakṣaratāpatteḥ | pratibandhāsiddheriti |
<br/>pratibandho vyāptiḥ tadasiddherityarthaḥ | na ca dhvaṃsasya pratiyogimātra-
<br/>meva hetuḥ samavāyikāraṇanāśāderhetvantarasya kalpane 'tigauravāt<sup><small>1</small></sup> |
<br/>tathā ca tatkṣaṇe sato bhāvasya tadavyavahitottarakṣaṇe vināśasyāvaśyaka-
<br/>tayā pratibandhasiddhiriti vācyam | aprāmāṇikānantakṣaṇika-
<br/>ghaṭāditannāśatadviśeṣahetuhetumadbhāvānāṃ kṣaṇikapūrvapūrvaghaṭādivyakteḥ
<br/>kṣaṇikottarottaraghaṭādivyaktiṃ prati hetuhetumadbhāvānāṃ ca kalpa-
<br/>nāmapekṣya samavāyikāraṇanāśāderhetutvakalpanāyā eva laghutvāditi
<br/>bhāvaḥ | yadvā ghaṭasya prasādhyāṅgakadṛṣṭāntatayā anvayasahacāraniścayā-
<br/>bhāvena vyāptyaniścayāditi bhāvaḥ ||</p>
<note n="33.1"><p>asya gauravāt--pāº 1 puº |</p></note>
<pb n="34"/>
<p><b>sāmarthyāsāmarthyalakṣaṇaviruddhadharmasaṃsargeṇa bhedasiddhau
<br/>tatsiddhiriti cet | na viruddhadharmasaṃsargāsiddheḥ | prasaṅga-
<br/>viparyayābhyāṃ<sup><small>1</small></sup> tatsiddhiriti cet | na sāmarthyaṃ hi kara-
<br/>ṇatvaṃ<sup><small>2</small></sup> vā yogyatā vā | nādyaḥ sādhyāviśiṣṭatvaprasaṅgāt |
<br/>vyāvṛttibhedādayamadoṣa iti cet | na tadanupapatteḥ |
<br/>vyāvartyabhedena virodho hi tanmūlam ||</b></p>
<p>śaṅkaº ṭīº | sāmarthyeti | pratikṣaṇaṃ kvacit sāmarthyaṃ kvacida-
<br/>sāmarthyamiti viruddhadharmādhyāsāt kṣaṇikatvasiddhau vyāpteḥ siddhi-
<br/>rityarthaḥ | yadyapi viruddhadharmādhyastatvādeva bhedasiddhiriti sattvaheto-
<br/>rvaiyarthyaṃ tathāpi tato bhedamātramanena tu kṣaṇikatvamiti prakārabheda
<br/>iti bhāvaḥ | viruddheti | svarūpayogyatvasvarūpāyogyatvayoryayorvirodha-
<br/>stayoḥ saṃsarga eva nāsti saṃsṛṣṭatvenānubhūyamānakāritvākāritvayoḥ
<br/>sāhityāsāhityayostu na virodha ityarthaḥ | prasaṅgeti | prasaṅgābhyāṃ
<br/>viparyayābhyāṃ cetyarthaḥ | tathāhi kuśūlasthaṃ bījaṃ yadyaṅkurasamarthaṃ
<br/>syādaṅkuraṃ kuryāt na ca karoti tasmānna samarthamevaṃ kṣetrapatitaṃ
<br/>yadyasamarthaṃ syānna kuryāt karoti ca tasmānnāsamarthamiti prasaṅgābhyāṃ
<br/>viparyayābhyāṃ ca kuśūlasthakṣetrapatitabījayorbhedaḥ | tathā ca
<br/>kṣaṇikatvameva paryavasyediti bhāvaḥ | samarthasya kṣepāyogāditi
<note n="34.1"><p>prasaṅgatadviparyayābhyāṃ--pāº 1 puº |</p></note>
<note n="34.2"><p>karaṇaṃ vā--pāº 1 puº |</p></note>
<pb n="35"/>
<br/>tatkālīnaṃ sāmarthyaṃ tatkālīnaphalopadhānalakṣaṇaṃ kāritvamāpādaya-
<br/>tīti yadā kadācit karaṇena na siddhasādhanam | karaṇamiti |
<br/>phalopadhānamityarthaḥ | sādhyāviśiṣṭatvāditi<sup><small>1</small></sup> | āpādyāviśiṣṭa-
<br/>tvāt | sādhyasādhanayorivāpādyāpādakayorapi bhede satyāpādana-
<br/>pravṛtteḥ | asamarthavyāvṛttirāpādikākāritvavyāvṛttiścāpādyeti nā-
<br/>pādyāviśeṣa ityāha | vyāvṛttīti | vyāvṛttyorapi bhedaḥ prakṛte
<br/>nāstītyāha | neti | kathaṃ nāstītyata āha | vyāvartyabhedeneti |
<br/>tanmūlaṃ vyāvṛttibhedamūlamityarthaḥ ||</p>
<p>bhagīº ṭīº | yadyapi pūrvakṣaṇavartī bhāvaḥ tadavyavahitottarakṣaṇa-
<br/>vartibhāvabhinno viruddhadharmādhyastatvāditi siddhasādhanam yataḥ
<br/>kutaścit siddhāvapi mithaḥ pratiyogikabhedāsiddheḥ | na ca mithaḥ
<br/>pratiyogikabhedāśrayatvaṃ sādhyaṃ yataḥ kutaścidbhedasyāpi mithobhedatvena
<br/>prakṛtavyāptyasiddheḥ | tathāpi sāmarthyāśrayo dharmasāmarthyāśrayād bhinna
<br/>iti sādhyam tādṛśaścālīka eva tanmate prasiddha ityāha | sāma-
<br/>rthyeti | na caivaṃ pratikṣaṇaviruddhadharmādhyāsādeva kṣaṇikatvasiddheḥ sattvaṃ
<br/>heturvyarthamiti vācyam | sattvarūpopadhānena sādhyasiddhau tadupayogā-
<br/>diti bhāvaḥ | svarūpayogyatvāyogyatvarūpasāmarthyāsāmarthye ekatra na
<br/>vartete kāritvākāritvarūpe sāhityāsāhityarūpe ca te pratyakṣeṇeva
<br/>dharmigatatvenānubhavānna viruddhe ityāha | viruddha iti | yadyapi yadi
<note n="35.1"><p>sādhyāviśiṣṭatvādityeva mūlapāṭhamanusṛtya vyākhyātam |</p></note>
<pb n="36"/>
<br/>kuśūlasthabījamaṅkurakāraṇaṃ syāt tadā kuryādityatreṣṭāpattiḥ yadā
<br/>kadācit karaṇāt | tathāpi yadyayaṃ kuśūlasthabījakṣaṇo'ṅkura-
<br/>kāraṇādhāraḥ syādaṅkurotpattipūrvakṣaṇaḥ syāditi prasaṅgo'tādṛśatvānna
<br/>tathābhūta iti | viparyaśca vyāptigrāhaka ityabhipretyāha | prasaṅgeti |
<br/>karaṇaṃ kāryopadhānam | yogyatā tadavacchedakarūpavattvam | sādhyeti |
<br/>sādhyamatra vyāpakamātramāpādyānumeyasādhāraṇaṃ vivakṣitam | sāmarthyaṃ
<br/>yadi kāryopadhānaṃ tadā kuryāditi prasaṅge āpādyāvaiśiṣṭyam
<br/>akāritvādakārīti hetau ca sādhyāvaiśiṣṭhyamityarthaḥ | apoha-
<br/>padārthapakṣe samarthakāripadayorasamarthavyāvṛttyakārivyāvṛttī vācye
<br/>iti noktadoṣa ityāha | vyāvṛttīti | vyāvṛttyorbhedaḥ svarūpata
<br/>aupādhiko vā nādya ityāha | taditi | analīkatvaprasaṅgā-
<br/>dityarthaḥ | nanu vyāvartyabhedādvyāvṛttyorbheda ityata āha | vyāvartyeti |
<br/>vyāvarttyamiha vyāvṛtterāśrayo viśeṣyaṃ tayoryo virodhastādātmyā-
<br/>nupapattiḥ | svavyāvṛttyorbhede mūlaṃ sa cātra nāsti yāvadevāsamartha-
<br/>vyāvṛttervyāvartyaṃ tadevākāritvavyāvṛtterapīti tayorna bheda ityarthaḥ ||</p>
<p>raghuº ṭīº | bhedasiddhāviti | aṅkuramakurvāṇādaṅkurakāriṇa iva
<br/>tadakurvāṇāt tatkāriṇaḥ | evaṃ tattadakurvāṇāt tattatkāriṇo bheda-
<br/>siddhyā kṣaṇikatvasiddhau teṣu kṣaṇikatvasattvayorvyāptisiddhirityarthaḥ |
<br/>siddhavyāptikācca sattvāt sanmātre kṣaṇikatvānumānamiti | kiñci-
<br/>tsāmarthyādikamaviruddhaṃ kiñciccāsiddhamityāśayenāha | viruddheti |
<pb n="37"/>
<br/>prasaṅgeti | yadyadā yatkāryamaṅkuraṃ vā prati samarthaṃ tat tadā tat
<br/>karoti | yathā sahakārimadhyamadhyāsīnabījamaṅkurasamarthaṃ tat
<br/>tadānīṃ kuśūlasthabījamupeyate parairiti prasaṅgaḥ | yadyadā yatkārya-
<br/>maṅkuraṃ vā na karoti tat tadā na tatsamarthaṃ yathā yāvatsattvamaṅkurā-
<br/>kāri śilāśakalamaṅkurāsamartham na karoti ca kuśūlasthabījaṃ tadā-
<br/>nīmaṅkuramiti viparyayaḥ | tena kuśūlasthatādaśāyāṃ saṃyogāderuttara-
<br/>bījasya vā kālāntare cāṅkurasya jananābhyupagame 'pi na kṣatiḥ |
<br/>yannāṅkurasamarthaṃ tannāṅkuraṃ karoti yathā śilāśakalamaṅkurāsamarthaṃ ca
<br/>sahakāryasamavahitaṃ bījamiṣyate parairiti prasaṅgaḥ | yadaṅkuraṃ karoti
<br/>tadaṅkurasamarthaṃ yathā dharaṇyādibhedaḥ karoti ca sahakārisamavahitaṃ
<br/>bījamaṅkuramiti viparyayaśca sāmarthyasādhanāya nopādeyaḥ anabhyupa-
<br/>gamena prasaṅgahetorasiddheḥ sāmarthyasya sahakāriyogyatāyāḥ svarūpa-
<br/>yogyatāyā vā abhyupagatatvena viparyaye siddhasādhanāditi | sāmarthyaṃ
<br/>hi karaṇatvaṃ taddvividham | phalopadhānaṃ yogyatā ca | phalopadhānaṃ ca
<br/>phalāvyavahitaprākkālasambandhaḥ | tadeva karaṇaṃ kāritvaṃ ca | yogyatāpi
<br/>dvayī sahakāriyogyatā svarūpayogyatā ca | caramāpi dvividhā
<br/>janakatāvacchedakarūpaṃ bījatvādi kurvadrūpatvaṃ vā sahakārivirahaprayukta-
<br/>kāryābhāvavattvaṃ ca | tatra krameṇa vikalpya dūṣayati | sāmarthyaṃ
<br/>hīti | nādyaḥ pakṣaḥ | evamagre 'pi | sādhyeti | sādhyaṃ vyāpakam |
<br/>tathā cāpādyānumeyābhyāmāpādakānumāpakayoraviśeṣaprasaṅgādityarthaḥ |
<br/>asamarthākārivyāvṛttyorbhinnayoreva samarthākāripadābhyāmabhidhānānna
<br/>sādhyāviśeṣa ityāha | vyāvṛttīti | tadanupapattervyāvṛttibhedānupa-
<pb n="38"/>
<br/>patteḥ | vyāvartyabheda ekena vyāvartyasya viśeṣyasya bhedo'paravyāvartyāt |
<br/>ekopagṛhītasyāpareṇa parityāga iti yāvat | sa ca dvividhaḥ |
<br/>ekopagṛhītasya anyena niyamataḥ parityāgaḥ kasyacidupagrahe sati
<br/>kasyacitparityāgaśca asāvapyekataramātreṇa paraspareṇa ca | tatrādyo
<br/>viruddhayoreva madhyamo vyāpyavyāpakayoreva caramo vyabhicāriṇo-
<br/>reva | tādṛśena bhedena virodha aikyānupapattiḥ | tanmūlaṃ vyāvṛtti-
<br/>bhedamūlaṃ tacceha nāstīti ||</p>
<p>mathuº ṭīº | sāmarthyeti | kvacitsāmarthyaṃ kvaciccāsāmarthyamiti
<br/>viruddhadharmādhyāsāt siddhe kṣaṇikatve vyāpteḥ siddhiriti bhāvaḥ |
<br/>yadyapi viruddhadharmādhyāsādeva bhedasiddhiriti sattvasya hetorvaiyarthyaṃ
<br/>tathāpi tasmādbhedamātramanena ca kṣaṇikatvamiti prakārabheda ityā-
<br/>śayaḥ | svarūpayogyatvāsvarūpayogyatvātmakasāmārthyāsāmarthye ekatra na
<br/>vartete kāritvākāritvarūpe sāhityāsāhityarūpe ca te pratyekṣeṇeva
<br/>dharmigatatvenānubhavānna viruddhe ityata āha | viruddheti | prasa-
<br/>ṅgeti | prasaṅgābhyāṃ viparyayābhyāṃ cetyarthaḥ | tathāhi kuśūlasthaṃ bījaṃ
<br/>yadyaṅkurasamarthaṃ syādaṅkuraṃ janayet na cotpādayati tasmānna samarthamevaṃ
<br/>kṣetrapatitaṃ yadyasamarthaṃ syānna janayet janayati ca tasmānnāsamartha-
<br/>miti prasaṅgābhyāṃ viparyayābhyāṃ ca bījayorbheda iti bhāvaḥ | karaṇaṃ
<br/>kāryopadhānam | yogyatā tadavacchedakarūpavattvam | sādhyeti | sādhyaṃ
<br/>vyāpakam | tathā cāpādyānumeyābhyāmāpādakānumāpakayoraviśeṣa-
<br/>prasaṅgādityarthaḥ ||</p>
<pb n="39"/>
<p><b>sa ca na tāvanmitho vyāvartyapratikṣepād gotvāśvatva-
<br/>vat tathā sati virodhādanyatarāpāye<sup><small>1</small></sup> bādhāsiddhyoranya-
<br/>taraprasaṅgāt ||</b></p>
<p>śaṅkaº ṭīº | virodhameva pratikṣipati | sa ceti | anyonya-
<br/>vyāvartyaṃ pratikṣiptavatyo<sup><small>2</small></sup>rgotvāśvatvalakṣaṇavyāvṛttyorbhedaḥ sambhavatu
<br/>gotvasya vyāvartyāṃ viśiṣṭāṃ govyaktimaśvatvaṃ pratikṣipati | aśvatva-
<br/>vyāvartyāṃ cāśvavyaktiṃ gotvamiti hi tayorbhedaḥ | prakṛte tu naiva-
<br/>mityarthaḥ | nanu prakṛte 'pi tathaiva kiṃ na syādata āha | tathā
<br/>satīti | yadi kāritvaṃ sāmarthyena pratikṣipyeta tadāpādyabādhaḥ
<br/>syāt yadi kāritvena sāmarthyaṃ pratikṣipyeta tadāpādakāsiddhi-
<br/>rityarthaḥ | āpādyabādho guṇa eveti cet | na āpādyāpādakayoḥ
<br/>kvāpi sāmānādhikaraṇyaṃ na syāditi mūlaśaithilyaṃ viparyayāparya-
<br/>vasānaṃ ceti bhāvaḥ ||</p>
<p>bhagīº ṭīº | etadeva viṣadayati | sa ceti | vyāvartyayo-
<br/>rvyāvṛttyupagrāhyayoḥ mitho'nyonyapratikṣepādanyonyaparigṛhītavyaktivyāva-
<br/>rtanānna tāvadvyāvṛttibheda ityarthaḥ | gotveti | agovyāvṛtteryat
<br/>parigrāhyaṃ gosvalakṣaṇaṃ tatpratikṣepakamaśvatvamanaśvavyāvṛttiparigrāhyāśva-
<note n="39.1"><p>anyatarāpāyena--pāº 1 puº |</p></note>
<note n="39.2"><p>pratikṣipatoḥ--pāº 1 | 3 puº |</p></note>
<pb n="40"/>
<br/>pratikṣepakaṃ ca gotvamiti | tathā satīti | gotvenāśvatvasādhana iva
<br/>sāmarthyāt kāritve yadi pakṣe heturasti tadā na sādhyamiti
<br/>bādhaḥ | sādhyasattve ca hetorasiddhiḥ kāritvāt sāmarthyasādhane-
<br/>pyuktadoṣaḥ | evamakāritvādasāmarthyasādhane 'pyakāritvasattve sāmarthya-
<br/>sattvādbādho'sāmarthyasattve ca kāritvaṃ dhruvamiti svarūpāsiddhirityarthaḥ |
<br/>nanvāpādyasya bādho na tarke doṣaḥ kiṃ tu guṇa eva anyathāpādya-
<br/>sattve iṣṭāpatteḥ evamasiddhirāpādakāsiddhiḥ āpādakaṃ ca sarvatra
<br/>parābhyupagatameva taccātrāstyeva | atha viparyayaviṣayeyaṃ phakkikā
<br/>tathāhi yayorvirodhastadabhāvayorapi virodha iti samarthatvakāri-
<br/>tvayorvirodhe tadabhāvayorapi virodha iti | yadyakāritvaṃ hetustatra
<br/>tadā bādhaḥ atha sādhyamasti tadā hetorasiddhiriti | na hi
<br/>yayorvirodhastadabhāvayorapi virodha iti niyamaḥ gotvāśvatvā-
<br/>bhāvayorekatra sattvāt kiṃ ca nirviśeṣitasāmarthyena nirviśeṣita-
<br/>kāritvaṃ nāpādyate prasaṅge tathā satīṣṭāpatteḥ | yāvatsattvaṃ kiñcit
<br/>karaṇāt viparyaye sādhyahetvorbādhāsiddhī kintvaṅkurasāmarthyenāṅkura-
<br/>kāritvamāpādyate | evaṃ viparyaye 'ṅkurākāritvāṅkurāsāmarthyayorghaṭena
<br/>sahabhāva eveti kva virodhaḥ | yattu sāmarthyena kāritvāpādane
<br/>bādho virodhaḥ ata evāsiddhirvyāptyasiddhiriti | tanna upajīvyatvena
<br/>vyāptyabhāvasyaiva doṣatve virodhābhidhānasyāprayojakatvāt | api ca
<br/>sāmarthyakaraṇayoḥ parasparavirodhe 'karaṇādasamarthamiti viparyaye go-
<br/>tvāśvatvayostṛtīyakoṭivat sāmarthyakaraṇātiriktakoṭisambhave vyabhi-
<br/>cāro'pi syāt | atrāhuḥ tarkapakṣe āpādyatāprayojakavyāptibādha
<pb n="41"/>
<br/>evāpādyabādhaḥ āpādakatāprayojakavyāpyatvarūpaprayojakaviraha evā-
<br/>pādakāsiddhiḥ vyāpyatvāsiddhipadena ca vyabhicāro'pi gṛhyate
<br/>akaraṇādasamarthamiti viparyaye tṛtīyakoṭyaṅgīkāreṇa vyabhicāra-
<br/>sattve vyāpyatvasya tatrāpyabhāvāt | yadvā gotvāśvatvayoriva virodhā-
<br/>bhyupagame karaṇāt sāmarthyānumitirna syāt | vyāvṛttyorvirodhena
<br/>niyatasāmānādhikaraṇyarūpavyāptyabhāvāt dṛṣṭānta ityavyākṛtya
<br/>vyākhyeyamiti vayam | dṛṣṭānte ghaṭādau yadi heturasti tadā bādhaḥ
<br/>sādhyābhāvaḥ sādhyavikalo dṛṣṭānta ityarthaḥ | atha dṛṣṭānte sādhya-
<br/>masti tadā sādhanaṃ nāstītyasiddhiḥ sādhanāsiddhiḥ sādhanavikalo
<br/>dṛṣṭānta ityarthaḥ ||</p>
<p>raghuº ṭīº | tadeva vyutpādayati | sa ceti | sa virodhaḥ |
<br/>mitha ityādi | vyāvartyasya niyamena pratikṣepāt pratikṣepamātrasya
<br/>vyabhicārisādhāraṇyādetāvataiva sāmañjasye mitha iti vyāvṛttyo-
<br/>rasāmānādhikaraṇyasya sphuṭatarapratipattaye | bādhāsiddhī dharmiṇi
<br/>sādhyasādhanayorabhāvau | tathā cāsamarthākārivyāvṛttyorekatarasattve
<br/>'nyatarābhāvaniyamena sāmānādhikaraṇyavirahe prasaṅge virodho vipa-
<br/>ryaye ca vyabhicāra iti bhāvaḥ ||</p>
<p><b>nāpi tadākṣepapratikṣepābhyāṃ vṛkṣatvaśiṃśapātvavat parā-
<pb n="42"/>
<br/>parabhāvānabhyupagamāt | abhyupagame vā samarthasyāpyakaraṇa-
<br/>masamarthasyāpi vā karaṇaṃ prasajyeta ||</b></p>
<p>śaṅkaº ṭīº | nanu gotvāśvatvavat parasparātyantābhāvasāmānādhi-
<br/>karaṇyaṃ māstu vṛkṣatvaśiṃśapātvavadvyāpyavyāpakabhāva eva vyāvṛtyoḥ syāde-
<br/>tāvatāpi bhedaḥ siddhyatyevetyata āha | nāpīti | ākṣepaḥ saṅgrahaḥ
<br/>pratikṣepo vyavacchedaḥ tathā ca vṛkṣatvasya panasasaṅgrāhakatvaṃ śiṃśapātvasya
<br/>ca tadvyavacchedakatvam | na caikasyaitadupapadyate iti tayorbhedo'stu sa ca
<br/>vyāpyavyāpakabhāvādhīnaḥ | prakṛte ca tathābhyupagame sāmarthasya vyāpakatve
<br/>kathamāpādakatvaṃ vyabhicārāt | vyāpyatve tu sāmarthyaṃ vināpi kāritvaṃ
<br/>syādityaniṣṭamityarthaḥ ||</p>
<p>bhagīº ṭīº | nāpīti | ākṣepo vyāpyāpekṣayā'dhikasaṃgrāha-
<br/>katvamiti yāvat | pratikṣepo vyāpakopagṛhītakiñcitpratikṣepakatvaṃ
<br/>vyāpyatvamiti yāvat | yathā vṛkṣatvenākṣiptapanasādipratikṣepakaṃ
<br/>śiṃśapātvamityapi nāsti | kāritvasamarthatvayorvyāpyavyāpakabhāvānabhyupa-
<br/>gamādityarthaḥ | abhyupagame vā parāparabhāvasyeti śeṣaḥ | kāritvasya
<br/>samarthatvavyāpakatve doṣamāha | samarthasyāpīti | tathā ca tatraivānai-
<br/>kāntikamiti bhāvaḥ | vyāpyatve dūṣaṇamāha | asamarthasyāpīti |
<br/>tathā ca samarthatvaṃ vihāyāpi kāritvamiti virodha iti bhāvaḥ ||</p>
<pb n="43"/>
<p>raghuº ṭīº | nāpītyādi | tayorekena vyāvartyayorapareṇākṣepa-
<br/>pratikṣepābhyāṃ parigrahaparityāgābhyāṃ dvividhābhyāmupadarśitābhyāṃ vṛkṣatva-
<br/>śiṃśapātvavat yavatvāṅkuratvakurvadrūpavacca | parāparabhāveti | mitho
<br/>vyabhicārasyāpyupalakṣakam | parāparabhāvasya mitho vyabhicārasya
<br/>cābhyupagame doṣamāha | abhyupagame vetyādinā | sāmarthyasya paratve
<br/>samarthasyāpyakaraṇaṃ kāritvasya paratve tu asamarthyasyāpi karaṇaṃ mitho
<br/>vyabhicāre tūbhayaṃ prasajyeta | tathā ca samarthasyākaraṇe vyabhicāraḥ
<br/>asamarthasya karaṇe tu virodhaḥ | virodhāya datte jalāñjalau
<br/>kva viruddhadharmādhyāsa iti bhāvaḥ ||</p>
<p><b>nāpyupādhibhedāt kāryatvānityatvavat tadabhāvāt |
<br/>na ca śabdamātramupādhiḥ paryāyaśabdocchedaprasaṅgāt ||</b></p>
<p>śaṅkaº ṭīº | nanu gotvāśvatvavat parasparaparihāro vṛkṣatva-
<br/>śiṃśapātvavat sāmānyaviśeṣabhāvo vā māstu uktadoṣāt kiṃ tu
<br/>kāryatvānityatvavat samavyāptirastu tathā ca syādevāpādyāpādaka-
<br/>bhāvo bhedādhīna ityata āha | nāpīti | uktopādheranyasmādupādhi-
<br/>bhedādityarthaḥ | prāgabhāvāvacchinnasattāyogitvaṃ<sup><small>1</small></sup> kāryatvaṃ dhvaṃsā-
<br/>vacchinnasattāyogitva<sup><small>2</small></sup>manityatvamityupādherbhinnatvamastu prakṛte tu na
<br/>tathopādhirastītyāha | tadabhāvāditi | nanu samarthapadavācyatvāda-
<note n="43.1"><p>sattāpratiyogitvaṃ--pāº 2 puº |</p></note>
<note n="43.2"><p>sattāpratiyogitvāt--pāº 2 puº |</p></note>
<pb n="44"/>
<br/>nyadevakāripadavācyatvamiti kathaṃ na bheda ityata āha | na ceti |
<br/>śabdabhedādeva yadyarthabhedastadaikasminnarthe śabdānāṃ vṛttiḥ paryāyatvaṃ
<br/>tanna syādityarthaḥ ||</p>
<p>bhagīº ṭīº | aupādhikaṃ vyāvṛttyorbhedamāśaṅkya dūṣayati |
<br/>nāpīti | yathā kāryatvānityatvayoḥ prāgabhāvadhvaṃsarūpopādhibhedādbheda-
<br/>stathā prakṛte 'pi vyāvṛttyorna kaścidupādhibheda ityarthaḥ | nanu kāritva-
<br/>padavācyatvasamarthapadavācyatvarūpopādhibhedādvyāvṛttibhedaḥ syādityata
<br/>āha | na ceti | yadyapi śabdabhedasyopādhitve 'pyabhinnapravṛttinimi-
<br/>ttakatayā paryāyatvaṃ syādeva tathāpi śabdabhedādarthabhedaḥ kalpyata iti
<br/>mate paryāyaśabdocchedo dūṣaṇamityarthaḥ | vastuto yadi kuśūlasthaṃ bījaṃ
<br/>samarthapadavācyaṃ syāt kāripadavācyaṃ syādityatreṣṭāpattiḥ | tasyāpi
<br/>kāripadavācyatvābhyupagamāt viparyaye ca hetvasiddhiriti bhāvaḥ ||</p>
<p>raghuº ṭīº | nanu mābhūdiha svavyāvartyabhedena virodhaḥ svāva-
<br/>cchedakopādhivyāvartyabhedena tu syāt prāgabhāvatvadhvaṃsatvalakṣaṇāvaccheda-
<br/>kopādhivyāvartyabhedādiva kāryatvānityatvayorityāśaṅkya nirākaroti |
<br/>nāpīti | kāryatveti | pareṣāmabhāvasyālīkatvena vāstavasya vyāvartyasya
<br/>virahe 'pi vyāvahārikaṃ tadbodhyam | prāgabhāvāvacchinnaṃ sattvaṃ kāryatvaṃ
<br/>dhvaṃsāvacchinnaṃ cānityatvaṃ svamatenoktamityapi kecit | śabdamātra-
<br/>bodhakaśabdavṛttirānupūrvībhedādirupādhirvirodhasampādaka iti śeṣaḥ |
<pb n="45"/>
<br/>paryāyeti | bodhakaśabdabhedena bodhyavyāvṛttibhede paryāyocchedaḥ
<br/>bhinnayorabhinnapravṛttinimittakatvaṃ paryāyatvam ||</p>
<p><b>nāpi vikalpabhedaḥ svarūpakṛtasya tasya vyāvṛttibheda-
<br/>katve 'samarthavyāvṛtterapi bhedaprasaṅgāt | viṣayakṛtasya tu
<br/>tasya bhedakatve 'nyonyāśrayaprasaṅgāt<sup><small>1</small></sup> | na ca nirnimitta
<br/>evāyaṃ vyāvṛttibhedavyavahāro'tiprasaṅgāt ||</b></p>
<p>śaṅkaº ṭīº | kāritvaprakārakajñānāt samarthatvaprakārakaṃ jñāna-
<br/>manyaditi tadbhedādapi na bheda ityata āha | nāpīti | svarūpa-
<br/>kṛtasyeti | jñānavyaktibhedamātrakṛtasvetyarthaḥ | anyonyāśrayeti |
<br/>viṣayabhedādhīno vikalpabhedo vikalpabhedādhīnaśca viṣayabheda
<br/>ityanyonyāśraya ityarthaḥ ||</p>
<p>bhagīº ṭīº | nanu vikalpabheda eva vyāvṛttibhedopādhiḥ
<br/>syādityata āha | nāpīti | sa vikalpabhedaḥ svarūpakṛto viṣaya-
<br/>kṛto vā | nādyaḥ ekatrāpyasāmarthyavyāvṛttau vikalpavyaktisvarūpabhedā-
<br/>dhīnabhedāpātādityarthaḥ | vastuto jñānavyaktibhedasya viṣayabhedaniyata-
<br/>tvena yasya vyāptiḥ pratītā na tasya pakṣadharmatvamityanumitimātro-
<br/>ccheda iti bhāvaḥ | nāntyaḥ vyāvṛttibhedaviṣayatvena vikalpabhedasiddhiḥ
<br/>tataśca vyāvṛttibhedasiddhirityanyonyāśrayādityāha | viṣayakṛtasyeti |
<note n="45.1"><p>parasparāśrayatvaprasaṅgāt--pāº 1 puº |</p></note>
<pb n="46"/>
<br/>atiprasaṅgāditi | sāmarthyabhedavyavahāro yadi yāvat tāvat prayo-
<br/>jakavirahe 'pi syāt abhinne 'pi syādityarthaḥ ||</p>
<p>raghuº ṭīº | vikalpabheda iti | upādhirityādikamanu-
<br/>ṣajyate | bhedaprasaṅgāditi | tathā ca vyāptipakṣadharmatājñānābhyāṃ
<br/>viṣayīkṛtayorbhede kva prasaṅgādivārteti bhāvaḥ ||</p>
<p><b>nāpi dvitīyaḥ | sā hi sahakārisākalyaṃ vā prāti-
<br/>svikī vā | na tāvadādyaḥ pakṣaḥ siddhasādhanāt parā-
<br/>nabhyupagamena hetvasiddheśca | yat sahakārisamavadhānavat
<br/>taddhi karotyeveti ko nāma nābhyupaiti<sup><small>1</small></sup> yamuddiśya
<br/>sādhyate | na cākaraṇakāle sahakārisamavadhānavattvama-
<br/>smābhi<sup><small>2</small></sup>rabhyupeyate yataḥ prasaṅgaḥ pravarteta ||</b></p>
<p>śaṅkaº ṭīº | yogyatāpakṣaṃ dūṣayati | nāpīti | sā hīti |
<br/>prati svaṃ niyatā prātisvikī | yathā bījeṣu bījatvaṃ tantuṣu tantu-
<br/>tvam | tattatkāraṇatāvacchedikā jātaya ityarthaḥ | siddhasādhanāditi |
<br/>saṃgrahaṃ vivṛṇoti | yaditi | parānabhyupagameneti vivṛṇoti | na
<br/>ceti | akurvataḥ kuśūlasthasya bījasya pareṇa naiyāyikena sahakāri-
<br/>samavadhānānabhyupagamāt tarkasya parābhyupagamamādāyaiva pravṛtterityarthaḥ ||</p>
<note n="46.1"><p>nābhyupagacchati--pāº 1 puº |</p></note>
<note n="46.2"><p>samavadhānavattāsmābhi--pāº 1 puº |</p></note>
<pb n="47"/>
<p>bhagīº ṭīº | yogyatā kāryaprayojakarūpavattā | sā ca dvayī
<br/>kāryopadhānaprayojakarūpavattā kāraṇatāvacchedakarūpavattā ca | tatrādyā
<br/>sahakāriyogyatā antyā svarūpayogyatā | tāmimāṃ krameṇa vikalpa-
<br/>yati | sahakārīti | prātisvikī svarūpayogyatetyarthaḥ | sahakāri-
<br/>madbījamadhikṛtya yadi bījaṃ sahakārisamavahitaṃ syāt tadā kuryā-
<br/>diti prasaṅge siddhasādhanamiṣṭāpattiḥ tadasamavahite tu karaṇaprayo-
<br/>jakasahakārisamavadhānarūpāpādakāsiddhiḥ viparyaye tatkāritvāt |
<br/>sahakāryasamavahitamityatra sahakārivirahiṇi siddhasādhanam saha-
<br/>kārisamavahite tu kāriṇyakāriṇyakāritvasya hetorasiddhi-
<br/>rityāha | siddhasādhanāditi | paraḥ sthiravādī | prasaṅge siddhasādhanaṃ
<br/>vivṛṇoti | yaditi | tatraivāsiddhiṃ spaṣṭayati | na ceti | viparyaye
<br/>tvasiddhervivaraṇaṃ yaditi | siddhasādhanasya tu na ceti ||</p>
<p>raghuº ṭīº | prātisvikī pratikāraṇajātīyaniyatā | siddha-
<br/>sādhanāditi | siddhasādhanahetvasiddhī viparyayaprasaṅgayoḥ | paraḥ
<br/>sthiravādī | viparyaye siddhasādhanaṃ vivṛṇoti | yadityādinā |
<br/>yadi kaścidakurvāṇamapi kāraṇajātīyaṃ sahakārisamavahitamabhyupe-
<br/>yāt tadā taṃ prati tasyākāritvena sahakārisamavadhānābhāvaḥ
<br/>sādhayitumucitaḥ na tvetadasti sahakārisamavahite karaṇaniyamā-
<br/>bhyupagamenārthato'kāriṇaḥ sahakārisamavadhānābhāvaniyamasyāpyabhyupa-
<br/>gatatvāt | tathā cākurvāṇe sahakārisamavadhānābhāvasādhane siddha-
<pb n="48"/>
<br/>sādhanamiti bhāvaḥ | yattu sahakārisamavahite sahakārisamava-
<br/>dhānena karaṇaprasañjane siddhasādhanamiṣṭāpattiriti | tanna tādṛśa-
<br/>prasaṅgasyāprastutatvena tatra dūṣaṇopanyāsāyogāt ||</p>
<p><b>prātisvikī tu yogyatā anvayavyatirekaviṣayībhūtaṃ
<br/>bījatvaṃ vā syāt tadavāntarajātibhedo vā sahakāri-
<br/>vaikalyaprayuktakāryābhāvavattvaṃ vā ||</b></p>
<p>śaṅkaº ṭīº | bīje satyaṅkuraṃ tadvinā netyanvayavyatirekau |
<br/>tadavāntarajātibhedaḥ kurvadrūpavattvaṃ parābhyupagatamityarthaḥ | ubhaya-
<br/>sādhāraṇīṃ yogyatāmāha | sahakārīti | sahakārivaikalyaprayukto
<br/>vyāpyo yaḥ kāryābhāvastadvattvamityarthaḥ | śilāśakale kāryābhāvo
<br/>na sahakārivaikalyaprayuktaḥ kiṃ tu śilātvaprayukta eva bīje saha-
<br/>kārisākalye kāryābhāvo na bhavatyeva ||</p>
<p>bhagīº ṭīº | bījatvamiti svamate anvayetyādinā tatra
<br/>mānaṃ sūcitam | tadavāntareti | bauddhābhimatakurvadrūpatetyarthaḥ |
<br/>ubhayamatasādhāraṇamāha | sahakārīti | sahakāryabhāvāvacchinna-
<br/>kāryābhāvanirūpitavyāpyatvam | sahakāryabhāvasya vyarthatvāt nedaṃ saha-
<br/>kāryabhāvavyāpyajanakatvaṃ vā svarūpayogyatvamityarthaḥ | bījādau kāryā-
<br/>bhāvavyāpyatāyāḥ sahakāryabhāvenāvacchedāt śilāyāṃ tu śilātve-
<br/>naivāvacchedāt ||</p>
<pb n="49"/>
<p>raghuº ṭīº | anvayavyatireketi | anvayavyatirekagrahetyarthaḥ |
<br/>bījatvamiti bījamadhikṛtya | etacca bījasyaivāṅkurajanakatvamiti-
<br/>matena bīje vinaṣṭe tadavayavebhya evāṅkurotpāda itimatena kapā-
<br/>lādivyāvṛttakalamayavādyavayavānugatajātiviśeṣaparaṃ bījatvapadamiti
<br/>vadanti | tadavāntareti | bījatvavyāpyaṃ kurvadrūpatvaṃ vetyarthaḥ |
<br/>kāryābhāvaḥ kāryakāritvābhāvaḥ | caramakāraṇasyāpyuttarakāle kārya-
<br/>kāritvābhāvaḥ sahakārivirahaprayukta iti bhāvaḥ | yathāśrutaṃ tvasmākaṃ
<br/>nimittāsamavāyinoḥ pareṣāmupādānasyāpyasiddhamiti draṣṭavyam ||</p>
<p><b>na tāvadādyaḥ akurvato'pi bījajātīyasya pratyakṣa-
<br/>siddhatvāt | tavāpi tatrāvipratipatteḥ ||</b></p>
<p>śaṅkaº ṭīº | akurvato'pīti | yadi kuśūlasthaṃ bījaṃ syāt
<br/>tadā kuryāditi prasaṅgo na ca karoti tasmānna bījamiti viparya-
<br/>yaśca vyabhicārabādhābhyāmanupapanna ityarthaḥ ||</p>
<p>bhagīº ṭīº | bījajātīyamaṅkurākāritvādityaca vyabhicāra-
<br/>māha | akurvato'pīti | tathā ca viparyaye vyāptyabhāvāt
<br/>prasaṅge mūlaśaithilyamiti bhāvaḥ | tavāpīti | aṅkurānupahitasya
<br/>bījatve 'nubhavasiddhe tavāpi sampratipattiḥ | bhāvatve paraṃ tasya
<br/>vivāda ityarthaḥ ||</p>
<pb n="50"/>
<p>raghuº ṭīº | akurvato'pītyādi | tathā ca bījatvasya karaṇa-
<br/>vyabhicāro'karaṇasya bījatvābhāvavyabhicāraścobhayasiddha iti na
<br/>prasaṅgaviparyayapravṛttiriti bhāvaḥ ||</p>
<p><b>na dvitīyaḥ<sup><small>1</small></sup> tasya kurvato'pi mayānabhyupagamena
<br/>dṛṣṭāntasya sādhanavikalatvāt | ko hi nāma susthātmā
<br/>pramāṇaśūnyamabhyupagacchet | sa hi na tāvat pratyakṣeṇānu-
<br/>bhūyate tathānavasāyāt | nāpyanumānena liṅgābhāvāt |
<br/>yadi na kaścidviśeṣaḥ kathaṃ tarhi karaṇākaraṇe iti cet
<br/>ka evamāha neti | paraṃ kiṃ jātibhedarūpaḥ sahakāri-
<br/>lābhālābharūpo veti niyāmakaṃ pramāṇamanusaranto na
<br/>paśyāmaḥ | tathāpi yo'yaṃ sahakārimadhyamadhyāsīno'kṣepa-
<br/>karaṇasvabhāvo bhāvaḥ sa yadi prāgapyāsīt tadā prasahya
<br/>kāryaṃ kurvāṇo gīrvāṇaśāpaśatenāpyapahastayituṃ na
<br/>śakyate iti cet yuktametat | yadyakṣepakaraṇasvabhāvatvam<sup><small>2</small></sup>
<br/>bhāvasya pramāṇagocaraḥ syāt tadeva kutaḥ siddhamiti
<br/>nādhigacchāmaḥ | prasaṅgatadviparyayābhyāmiti cet na
<br/>parasparāśrayaprasaṅgāt | evaṃsvabhāvatvasiddhau<sup><small>3</small></sup> hi tayoḥ
<br/>pravṛttiḥ tatpravṛttau caivaṃsvabhāvatvasiddhiriti ||</b></p>
<note n="50.1"><p>nāpi dvitīyaḥ--pāº 1 | 3 puº |</p></note>
<note n="50.2"><p>dharmatvaṃ--pāº 1 puº |</p></note>
<note n="50.3"><p>svabhāvasiddhau--pāº 1 puº | ayameva bhagīrathābhipretaḥ |</p></note>
<pb n="51"/>
<p>śaṅkaº ṭīº | kuśūlasthaṃ bījaṃ yadi kurvadrūpatvajātimat syāt
<br/>kuryāt kṣetrapatitabījavaditi prasaṅgaṃ nirasyati | na dvitīya iti |
<br/>tasya jātiviśeṣasya | dṛṣṭāntasyeti | kṣetrapatite 'pi bīje
<br/>kurvadrūpatvaṃ nāsti | tathā cāpādakavikalo dṛṣṭānta ityarthaḥ |
<br/>nanu tavānabhyupagamamātreṇa kathaṃ jātiviśeṣaviraha ityata āha |
<br/>ko hīti | pramāṇābhāvādhīna evānabhyupagamo mameti bhāvaḥ |
<br/>pramāṇābhāvamevopapādayati | sa hīti | anubhava ālocanam
<br/>tasyaiva tanmate pramāṇatvāt | tathānavasāyāditi | avasāyaḥ
<br/>savikalpakaṃ tadevālocanonnāyakam | tadabhāvādālocane pramāṇāntaraṃ
<br/>nāstītyarthaḥ | liṅgābhāvāditi | sa cānupalambhāditi bhāvaḥ |
<br/>nanu karaṇānyathānupapattyunneya eva jātiviśeṣastadabhāvaścākaraṇonneyaḥ
<br/>kuśūlastha ityāha | yadīti | arthāpattāvanyathopapattiśaṅkāmāha |
<br/>ka evamāheti | sahakārilābhādhīnaṃ karaṇaṃ tadalābhādhīnamakaraṇa-
<br/>miti<sup><small>1</small></sup> yadyapi niścaya eva tathāpyāpātataḥ sandehādapyarthāpatti-
<br/>rdūṣitā bhavati tamevāha | paramiti | bījasyākṣepakaraṇasvābhāvye
<br/>sādhye 'pi<sup><small>2</small></sup> pūrvāparabījayoraikye doṣamāha | tathāpīti | vastuta
<br/>evākṣepakaraṇasvābhāvye doṣo'yaṃ na tvanyathāpīti pariharati | yukta-
<br/>metaditi | akṣepakāritvasvābhāvyaṃ vāstavaṃ śaṅkate | prasaṅgeti |
<br/>bījaṃ yadi akṣepakaraṇasvabhāvaṃ na syāt na kuryāt karoti ca
<br/>tasmādakṣepakārisvabhāvamiti prasaṅgaviparyayābhyāmakṣepakārisvābhāvya-
<note n="51.1"><p>tadabhāvādhīnamakaraṇamiti--pāº 2 puº |</p></note>
<note n="51.2"><p>svābhāvyamāropya--pāº 2 | 3 puº |</p></note>
<pb n="52"/>
<br/>siddhirityarthaḥ | pariharati | neti | akṣepakaraṇasvābhāvyasya prati-
<br/>yoginaḥ prasiddhau tadabhāvamādāya prasaṅgapravṛttistatpravṛttau ca svābhā-
<br/>vyasiddhirityarthaḥ ||</p>
<p>bhagīº ṭīº | yadīdaṃ bījamaṅkurakurvadrūpatvajātimat syāt
<br/>aṅkurakāri syāditi prasaṅgamūlavyāptiḥ sahakārisamavahite grāhyā
<br/>tatraiva ca tadasiddhiriti dṛṣṭāntasya sādhanenāpādakena vaikalyam | evaṃ
<br/>viparyaye 'pyaṅkurākāritvena tajjātyabhāve sādhye dṛṣṭāntasya śilāyā-
<br/>stajjātyaprasiddhau tadabhāvāprasiddhervyāptyagrahāt sādhanavaikalyamityāha |
<br/>tasyeti | sāmagrīmadhyapraviṣṭabīje 'pi tadabhāvamāha | ko hīti |
<br/>tadeva spaṣṭayati | sa hīti | avasāyaḥ savikalpakam | tadabhāve
<br/>tadunneyaṃ na nirvikalpakamapītyarthaḥ | bījamaṅkuraṃ karotīti buddheḥ
<br/>phalopahitasvarūpaviṣayakatvāditi bhāvaḥ | nanu karaṇadaśāyāmakaraṇa-
<br/>daśāvyāvṛttaṃ bījaṃ yadi na syāt na kuryāditi tādṛśī jātiḥ
<br/>syādityāha | yadi neti | sarvasāmarthye sarvadākāryakaraṇam asāmarthye
<br/>na kadāpītyarthaḥ | atrāpyanyathāsiddhimāha | ka evamiti | saha-
<br/>kārisamavadhānarūpadṛśyopādhinaiva tadupapatterna jātau mānamityarthaḥ |
<br/>tathāpīti | kāryotpattyavyavahitapūrvakṣaṇavyāpyakālavṛttitvamakṣepakāritvaṃ
<br/>bhāvānāṃ svabhāvaḥ tathā ca kuśūlasthaṃ bījaṃ yadyaṅkurākṣepakāri-
<br/>svabhāvābhinnaṃ syādagrimakṣaṇa evāṅkurakāri syād atatsvabhāvatve vā
<br/>sahakārimadhyasthamapi tanna syāt ubhayasvabhāvatve ca virodha ityarthaḥ
<br/>atrāpādakāsiddhimāha | yuktamiti | kuta iti | na ca sāmagrī-
<pb n="53"/>
<br/>madhyasthitabīje tadadhyakṣasiddhaṃ tasyocchalatvādiviṣayatayā (?) tādṛśa-
<br/>svabhāvāviṣayatvāt tasya ca sahakārirūpatvāt | yadyakṣepakaraṇasvabhāvaṃ
<br/>bījaṃ na syāt na kuryācchilāvaditi | sāmagrīmadhyaniviṣṭabīje
<br/>tatsiddhamityāha | prasaṅgeti | tādṛśasvabhāvasya pratiyoginoprasiddhyā
<br/>tadabhāvāsiddhiriti na prasaṅgāvatāra ityāha | paraspareti | prati-
<br/>yogitādṛśasvabhāvasiddhau tadabhāvaprasiddhyā prasaṅgasiddhistataśca prati-
<br/>yogisiddhirityarthaḥ ||</p>
<p>raghuº ṭīº | tasya kurvadrūpatvasya dṛṣṭāntasya | aṅkurakāriṇo
<br/>bījasya sādhanaṃ prasaṅgasādhanaṃ kurvadrūpatvaṃ tadvikalatvaṃ tadaprasiddhyā tadva-
<br/>ttvagrahābhāvaḥ | tathā ca prasaṅgahetoraprasiddhiḥ | ata eva tadabhāva-
<br/>rūpasya viparyaye sādhyasyāprasiddhiḥ ato vyāpyatvāsiddhyā naikasyāpi
<br/>pravṛttiriti bhāvaḥ nānabhyupagamamātreṇa prāmāṇikārtho nivartata
<br/>ityāha | ko hīti | pratyakṣaṃ nirvikalpakam | anubhavanaṃ viṣayī-
<br/>karaṇam | pratyakṣamindriyamanubhavonirvikalpakamiti vā | avasāyaḥ
<br/>savikalpakam | tadabhāve nirvikalpakābhāvasya tavāpyabhimatatvāditi
<br/>bhāvaḥ | bījamaṅkuraṃ karotīti buddheśca phalopahitaṃ svarūpaṃ phalā-
<br/>vyavahitaprākkālavṛttisvarūpaṃ vā viṣayo na tu kurvadrūpatvamiti |
<br/>liṅgābhāvāditi | sādhyāprasiddhyā vyāptyagraheṇa liṅgatvāyogāditi
<br/>tajjātīyatvāviśeṣe 'pi karaṇākaraṇena vinā prayojakaviśeṣamupa-
<br/>padyeta | ataḥ karaṇopapādakatayā viśeṣaḥ sidhyan pariśeṣājjāti-
<br/>rūpa eva siddhyati tadabhāvādeva cākaraṇamityāśaṅkate | yadīti |
<pb n="54"/>
<br/>jātibhedaḥ kurvadrūpatvaṃ tadrūpastatsvarūpaḥ tannirūpyastadabhāvaśca jāti-
<br/>bhedasyābhidhānāt tadabhāvopyarthato labdha ityanye | na paśyāma iti
<br/>sandehe 'pi na pariśeṣāvakāśa ityabhiprāyeṇa | tathāpīti |
<br/>svotpattyavyavahitottarasamayavṛttikāryamātrakāritvaṃ svakāryavyavahita-
<br/>prākkālāvṛttitvaṃ svakāryaprāgabhāvasamānakālīnadhvaṃsapratiyogisamayā-
<br/>vṛttitvaṃ svotpattisamaya eva kāritvaṃ vā'kṣepakāritvam | tathā ca
<br/>pūrvaṃ kāryānutpādāt tadānīntanānāmakṣepakaraṇasvabhāvasya viraheṇa
<br/>bījatvasya tanniyāmakatvānupapattyā tanniyāmakaṃ kurvadrūpatvaṃ nāma
<br/>jātyantaramāstheyamiti bhāvaḥ | tādṛśasvabhāvatvasiddhau satyāmevametat
<br/>tadeva tvasiddhamityāha | yuktamityādinā | prasaṅgeti | yanna yatkāryā-
<br/>kṣepakāri tanna tatkāri yathā'līkaṃ śilāśakalaṃ vā nāṅkurākṣepa-
<br/>kāri ca sāmagrīsamavahitaṃ bījamupeyate parairiti prasaṅgaḥ yadya-
<br/>daṅkuraṃ karoti tat tadakṣepakāri yathā dharaṇyādibhedaḥ karoti
<br/>cāṅkuramidaṃ bījamiti viparyayaḥ | paraspareti | cakrake 'pi para-
<br/>sparāśrayatvamakṣatam ||</p>
<p><b>syādetat | kāryajanmaiva asminnarthe pramāṇaṃ vilamba-
<br/>kārisvabhāvānuvṛttau kāryānutpattiḥ sarvadeti cet | na
<br/>vilambakārisvabhāvasya sarvadaivākaraṇe tattvavyāghātāt |
<br/>tataśca vilambakārītyasya yāvatsahakāryasannidhānaṃ tāvanna
<br/>karotītyarthaḥ | evaṃ ca kāryajanma sāmagryāṃ pramāṇayituṃ
<br/>śakyate na tu jātibhede | te tu kiṃ yathānubhavaṃ vilamba-
<pb n="55"/>
<br/>kārisvabhāvāḥ parasparaṃ pratyāsannāḥ kāryaṃ kṛtavantaḥ kiṃ
<br/>vā yathā tvatparikalpanaṃ kṣiprakārisvabhāvā ityatra
<br/>kāryajanana<sup><small>1</small></sup>majāgarūkameveti ||</b></p>
<p>śaṅkaº ṭīº | nanu vilambakāritve kadāpi kāryajanma na syā-
<br/>diti tadanyathānupapattyaivākṣepakāritvasiddhiriti śaṅkate | kāryeti |
<br/>vilambakāritve 'pi kāryajanmopapadyata evetyāha | vilambeti | nanu
<br/>vilambakāritvasvābhāvyaṃ cet tadā dhvaṃsaparyantaṃ tatsvābhāvyānuvṛttau
<br/>kāryajanma na syādeveti vilambakāritvamanyathā samarthayati | tata-
<br/>śceti | tataśca yadadhīnaṃ kāryajanma tat tadeva gamayet na tvakṣepa-
<br/>kāritvamityāha | evaṃ ceti | na tu jātibhede parābhyupagate |
<br/>vilambakāritve 'pi kāryajanmopapādayati | te tviti | sāmagrī-
<br/>ghaṭakāḥ sahakāriṇa ityarthaḥ | tathā cākṣepakāritve kāryajanmāprayo-
<br/>jakamiti bhāvaḥ ||</p>
<p>bhagīº ṭīº | asminnarthe bhāvānāmakṣepakāritve kurvadrūpatve
<br/>vā | nanu vilambakārisvabhāvādeva kāryajanmānyathāsiddhamityāha |
<br/>vilambeti | svādhārakṣaṇāvyavahitottarakṣaṇākāritvaṃ vilambakāritvam |
<br/>tathā cāṅkurotpattikṣaṇo yadi vilambakāribījottarakṣaṇaḥ
<br/>syādaṅkurakṣaṇo na syāt pūrvakṣaṇavadityarthaḥ | tasmādakṣepakārisvabhāvasya
<br/>pūrvamapi sattve tadāpi kāryotpattiḥ syādityādhunikavyaktiviśeṣa
<note n="55.1"><p>karmopajanana--pāº 3 puº |</p></note>
<pb n="56"/>
<br/>eva tādṛśasvabhāva iti kṣaṇabhaṅgaḥ siddha iti bhāvaḥ | vilamba-
<br/>kārisvabhāvatvamupajīvya sarvāpādane virodha ityāha | vilambeti |
<br/>na hi vilambakāritvamakāritvaṃ tathā ca daivāt karaṇe vilamba-
<br/>kāritvavyāghāta ityarthaḥ | nanu vilambakārisvabhāvasya kathamavilambena
<br/>kāritvamiti samādhāna eva vilambya karotīti vyavahāre nimitta-
<br/>māha | tataśceti | tathā cārthāt sahakārisannidhāvapi na vilambata
<br/>ityarthaḥ | tataśca kāryajanma na tatra mānamityāha | evaṃ ceti | nanu
<br/>sāmagryapi tādṛśasvabhāvānāṃ melakamevetyata āha | te tviti | te
<br/>sahakāriṇaḥ | yathānubhavamiti svapakṣe pramāṇamuktam | vilamba-
<br/>kāriṇo'pi sahakārilābhādeva kāryajanmānyathāsiddhamiti na tatra
<br/>mānamityarthaḥ | yathā vā tvatparikalpanamityasya vyākhyānaṃ kṣiprakāri-
<br/>svabhāvā iti | na ca karaṇārambhabījamakaraṇārambhabījāvṛttijāti-
<br/>madaṅkurākṣepakāritvāt kṣityādivaditi vācyam abījatvasyopādhi-
<br/>tvāt vipakṣabādhakābhāvācceti bhāvaḥ ||</p>
<p>raghuº ṭīº | asminnarthe 'kṣepakāritve akṣepavilambayoranyasya
<br/>prakārasyāsambhavādvilambabādhe pariśeṣādakṣepasiddhiriti bhāvaḥ | vilambo
<br/>hyatrākaraṇaṃ tacca sarvadaiva kadācidvā | ādye vilambakāritvāprasiddhiḥ |
<br/>dvitīye tu kāryotpatteravirodhānna pariśeṣāvatāraḥ | tathā cākṣepa-
<br/>karaṇasvabhāvasyāsiddhau na tanniyāmakatvena kurvadrūpatvasiddhirityāha |
<br/>na vilambetyādinā | etenāvivakṣitaviśeṣaṃ sāmānyato janakatāva-
<br/>cchedakarūpavattvameva sāmarthyamabhihitamiti parāstam | svarūpayogya-
<pb n="57"/>
<br/>syāpi karaṇaprayojakasahakārisāhityaviraheṇākaraṇopapattermūlaśaithi-
<br/>lyāt | te bījādayaḥ ||</p>
<p><b>nāpi tṛtīyaḥ virodhāt | sahakāryabhāvaprayuktakāryā-
<br/>bhāvavāṃṃśca sahakārivirahe kāryavāṃṃśceti vyāhatam |
<br/>tasmād yad yadabhāve eva yanna karoti tat tatsadbhāve
<br/>tat karotyeva iti tu syāt | etacca sthairyasiddhereva paraṃ
<br/>bījaṃ sarvasvamiti ||</b></p>
<p>śaṅkaº ṭīº | nanu kuśūlasthaṃ bījaṃ yadi sahakāriviraha-
<br/>prayuktakāryābhāvavat syāt kuryāt na ca karoti tasmānna tatheti
<br/>prasaṅgaviparyayau syātāmityata āha | nāpīti | kuśūlasthasya
<br/>sahakārivaidhuryamubhayasiddham tathā ca sahakārividhuraṃ bījaṃ yadi
<br/>sahakārivirahaprayuktakāryābhāvavat syāt tadā kuryāditi viruddha-
<br/>mityāha | virodhāditi | tasmāt yat sahakārivirahānna karoti
<br/>tadeva sahakārisattve karotītyāyātam tacca sthairyasiddhāveva syādi-
<br/>tyāha | tasmāditi ||</p>
<p>bhagīº ṭīº | sahakāryabhāvaprayuktakāryābhāvavattvena sahakārya-
<br/>bhāvakāle kāryakāritvāpādānaṃ vyāghātānnāstītyāha | virodhā-
<br/>diti | nanvekatra karaṇākaraṇe na sambhavato virodhādityata āha |
<br/>yadyaditi | yatkāraṇaṃ yasya sahakārisamavadhānasyābhāve yatkāryaṃ na
<br/>janayati tat tatsamavadhāna eva janayatītyaupādhike karaṇākaraṇe
<pb n="58"/>
<br/>na viruddhe ityarthaḥ | yadabhāva evetyevakāreṇa svabhāvaprayojyatvama-
<br/>karaṇasya niṣiddham | nanu sahakārisamavadhānāsamavadhāne ekasyāṃ
<br/>vyaktau parasparaviruddhe tajjātīyasya tu te kṣaṇikatve 'pyupapadyete | na
<br/>tajjātīyasya karaṇākaraṇe sahakārilābhālābhaprayukte ityabhyupagame
<br/>kṣaṇikatvāsiddheḥ tadvā tādṛgveti nyāyādekatrāpi tadupapatteriti
<br/>bhāvaḥ | bījaṃ pratyabhijñānam tasya sarvasvamupapādakatvāt ||</p>
<p>raghuº ṭīº | nāpītyādi | yadyadā sahakārivirahaprayukta-
<br/>yatkāryābhāvavat tat tadā tatkāryaṃ karotyevaṃ vā prasaṅgaḥ kiṃ vā
<br/>yadā tadeti parityajya | nādyaḥ virodhāt | dvitīye 'pi kimā-
<br/>pādyāpādakayoryaugapadyena sāmānādhikaraṇyasya grahaḥ kālabhedena vā |
<br/>nādyaḥ virodhena tathā grahāsambhavāt | dvitīye tu ekasyaiva dharmiṇaḥ
<br/>pūrvāparakālāvasyāyitvalakṣaṇaṃ sthairyamavagāhamānā sāmānādhikaraṇya-
<br/>buddhireva kṣaṇikatvaṃ viruṇaddhītyarthaḥ | yadityādāvevakārau bhinnakrameṇa
<br/>yadeva tadeveti | yadabhāve yasya sahakārisākalyasyābhāva ityanye |
<br/>tau ca niyatānvayavyatirekābhyāṃ kāryakaraṇākaraṇayoḥ sahakāri-
<br/>samavadhānāsamavadhānaprayuktatvasya pradarśanāya ||</p>
<p><b>etena samarthavyavahāragocaratvaṃ heturiti nirastam |
<br/>tādṛgvyavahāragocarasyāpi bījasyāṅkurākaraṇadarśanāt
<br/>nāsau mukhyastadvyavahāraḥ<sup><small>1</small></sup> tasya janananimittakatvāt
<note n="58.1"><p>tatra vyavahāraḥ--pāº 1 puº |</p></note>
<pb n="59"/>
<br/>anyathā tvaniyamaprasaṅgāditi cet kīdṛśaṃ punarjananaṃ
<br/>mukhyasamarthavyavahāranimittaṃ na tāvadakṣepakaraṇaṃ tasyā-
<br/>siddheḥ niyamasya ca sahakārisākalye satyeva karaṇaṃ karaṇa-
<br/>mevetyevaṃ svabhāvatvenā<sup><small>1</small></sup>pyupapatteḥ tataśca janananimitta<sup><small>2</small></sup>
<br/>evāyaṃ vyavahāro na vyāptisiddhiriti ||</b></p>
<p>śaṅkaº ṭīº | nanu kuśūlasthaṃ yadi samarthavyavahāragocaraḥ
<br/>syāt tadā kuryānna ca karoti tasmānna samarthavyavahāragocara iti
<br/>prasaṅgaviparyayau syātāmityata āha | eteneti | atrāpi prasaṅge
<br/>mūlaśaithilyaṃ viparyaye ca bādha ityāha | tādṛgiti | nanu mukhya-
<br/>samarthavyavahārajanakatvanibandhanau prasaṅgaviparyayāviti noktadoṣa iti
<br/>śaṅkate | nāsāviti | anyatheti | yadi yathā kathañcit samartha-
<br/>vyavahāranibandhanameva karaṇaṃ syāt tadā bhrāntatādṛśavyavahāragocara-
<br/>śilāśakalāderapyaṅkuraḥ syādityarthaḥ | yadvā kuśūlasthasyāpi mukhya-
<br/>samarthavyavahāragocaratve tato'pyaṅkuraḥ syādityaniyamaprasaṅga ityarthaḥ |
<br/>mukhyavyavahāraṃ prati nimittaṃ vikalpya dūṣayati | na tāvaditi |
<br/>aniyamaprasaṅgaṃ pariharati<sup><small>3</small></sup> | niyamasya ceti | kuśūlasthasya mukhya-
<br/>samarthavyavahāragocaratve 'pyaṅkurājananaṃ sahakārivaidhuryaprayuktamiti nā-
<br/>niyama ityarthaḥ | evaṃ bījaṃ janayatyevetyatyantāyogavyavacchedo niyamaḥ
<br/>sahakārisamavahitameva janayati janayatyevetyanyayogātyantāyogābhyāṃ
<note n="59.1"><p>svabhāvatve--pāº 1 puº |</p></note>
<note n="59.2"><p>janananibandhana--pāº 1 puº |</p></note>
<note n="59.3"><p>dūṣayati--pāº 3 puº |</p></note>
<pb n="60"/>
<br/>niyamaśca śilāyāṃ na prathamaḥ kevalabīje tu na dvitīya<sup><small>1</small></sup> iti
<br/>bhāvaḥ | mukhyasamarthavyavahāragocaratvamupasaṃharati | tataśceti | kadā-
<br/>cijjananameva śilāśakalādivilakṣaṇamukhyasamarthavyavahāragocaratve
<br/>mūlam | tathā ca yadi samarthavyavahāragocaraḥ syāt tadā kuryāditi
<br/>na vyāptirastītyataḥ prasaṅge mūlaśaithilyamityarthaḥ | yadvā sattvakṣaṇika-
<br/>tvayoretāvatā na vyāptisiddhirityarthaḥ ||</p>
<p>bhagīº ṭīº | prāguktāpādyāvaiśiṣṭyaparihārāya samarthavyavahāra-
<br/>gocaratvamāpādakamāśaṅkya nirākaroti | eteneti | heturāpādakaḥ
<br/>sāmarthyaṃ vyavahāre yadi viśeṣaṇaṃ tadāṃśata āpādyāvaiśiṣṭyameva dūṣaṇa-
<br/>mityarthaḥ | atha tat tatropalakṣaṇaṃ tatrāha | tādṛśeti | tatreti |
<br/>aṅkurānupahite bīje | nanu mukhyaḥ sa kathaṃ na tatretyata āha |
<br/>tasyeti | anyatheti | tasya jananānimittatve śilāśakale 'pyajanayati
<br/>mukhyasamarthavyavahāraprasaṅgādityarthaḥ | tasya janananimittakatve 'pi
<br/>kadācijjananādajanayatyapi samarthavyavahāro mukhya eva jananayogya-
<br/>tāyāstatra sattvādityāha | kīdṛśamiti | apekṣaṇīyavyāptyavyavahito-
<br/>ttarakṣaṇe jananamakṣepakāritvam tadyadi sāmagrīmadhyapraviṣṭaṃ bījamadhi-
<br/>kṛtyāpādanaṃ tadeṣṭāpattiḥ atādṛśe cāpādakābhāvaḥ | tathā cotpattya-
<br/>vyavahitottarakṣaṇa eva janakatvamakṣepakāritvaṃ vācyaṃ tatrāha | tasyeti |
<br/>nanu kāryānupadhānāviśeṣācchilāyāmapi samarthavyavahāraḥ syādityata
<br/>āha | niyamasya ceti | samarthavyavahāraviṣayatāyāṃ kādācitkatvasyā-
<note n="60.1"><p>na tu dvitīya--pāº 2 puº |</p></note>
<pb n="61"/>
<br/>tyantāyogavyavacchedena kadācijjanananimittakatvenāpyupapatteḥ karaṇa-
<br/>mevetyatrāpi sahakārisākalye satītyanuṣañjanīyam nākaraṇa-
<br/>mityarthāt | tataśceti | jananayogyatāsamarthavyavahāranimittaṃ na tu
<br/>jananopadhānamityarthaḥ | nanvaṅkurakāraṇaṃ bījaṃ yadyetaṃtkṣaṇavṛtti syāde-
<br/>tadavyavahitottarakṣaṇe 'ṅkurajanakaṃ syāt ayaṃ kṣaṇo yadyaṅkurakāra-
<br/>ṇādhāraḥ syādaṅkurotpattipūrvakṣaṇaḥ syāt aṅkuro yadyetatkṣaṇavṛtti-
<br/>kāraṇakaḥ syāt etadavyavahitottarakṣaṇotpattikaḥ syāditi tarkāt
<br/>kṣaṇikatvaṃ syādityata āha | neti | sarvatra vipakṣabādhakābhāvena
<br/>vyāptyabhāvānmūlaśaithilyamityarthaḥ ||</p>
<p>raghuº ṭīº | samartheti | tathā ca na prāguktasādhyāvaiśiṣṭyamiti
<br/>bhāvaḥ | hetuḥ prasaṅgahetuḥ | tādṛgityādi | tathā ca vyabhicāra
<br/>iti bhāvaḥ | mukhyatvena vyavahārasya viśeṣaṇānna vyabhicāra ityāśaye-
<br/>nāśaṅkate | nāsāviti | kathaṃ na mukhyatā ata āha | tasyeti |
<br/>anyathā janakajātīyatvasya sahakārivirahaprayuktakāryābhāvavattvasya
<br/>vā nimittatve 'niyamaprasaṅgāt | dravyatvādinā bījajātīyaśilādau
<br/>samarthavyavahārasya sahakārisamavahite kurvatyapi tadabhāvasya vā prasaṅgāt
<br/>niyataṃ karaṇaṃ tathā syādata āha | niyamasya ceti | niyamasya
<br/>karaṇaniyamasya niyatakaraṇasyeti yāvat | satyeva karaṇamityantasya
<br/>evakārabalalabhye sahakārivaikalye karaṇābhāve tātparyam | tathā ca
<br/>yaddharmāvacchinnasyākaraṇaṃ sahakārivirahaprayuktaṃ taddharmavattvamityarthaḥ |
<br/>asti cedaṃ kurvaddaśāyāmapi bīje nāsti ca śilāśakalādau satyapi
<pb n="62"/>
<br/>sahakārisākalye tatra kāryānutpādena svabhāvasyaiva tatprayojakatvāt |
<br/>atha bījamapi bhṛṣṭaṃ śilāsamānamiti cet na abhṛṣṭabījatvamevāstāṃ
<br/>tādṛśo dharmaḥ āsādayatu vā bharjanādyabhāvo'pi sahakāribhāvaṃ
<br/>karaṇamevetyasya ca satyantānuṣaṅgāt | yaddharmāvacchinnasya sahakāri-
<br/>sākalye 'vaśyaṃ karaṇaṃ tadvattvamarthaḥ | evaṃ caitannimittakasamarthavyavahāra-
<br/>viṣayasyāpi sahakārirahitasya bījādeḥ karaṇavirahādvyabhicāreṇa na
<br/>vyāptisiddhirityāha | tataśceti na ca yāvatsattvaṃ karaṇaṃ karaṇaniyata-
<br/>jātimattvaṃ vā tathā asiddhatvāt akaraṇadaśāyāmapi tādṛśatvā-
<br/>virodhācca aniyamaprasaṅgaṃ nirasyati niyamasya ceti tu sampradāyaḥ |
<br/>atha bhavatāṃ paṭādau nīlavyavahārasya nīlaṃ rūpamiva samarthavyavahārasya
<br/>śuddhaṃ jananaṃ nimittaṃ lāghavāt | ata eva janakatāvacchedakarūpavattva-
<br/>mapi parāstamiti cet astu tāvadevaṃ tathāpi nimittasattvāsattvā-
<br/>bhyāmeva vyavahāratadabhāvopapatteravirodhāt | nimittatadabhāvayoḥ
<br/>karaṇākaraṇarūpayoreva virodha iti cet na tasyāgre nirasanīya-
<br/>tvāt | etena kāripadabodhyatvena karaṇaprasañjanaṃ karaṇaviraheṇa ca
<br/>kāripadabodhyatvābhāvasādhanamapi vyākhyātam ||</p>
<p><b>syādetat | etāvatāpi bhāvasya kaḥ svabhāvaḥ sama-
<br/>rthito bhavati na hi kṣepākṣepābhyāmanyaḥ prakārostīti
<br/>cet | na dūṣaṇābhidhānasamaye<sup><small>1</small></sup> niścayābhāvenaiva sandi-
<note n="62.1"><p>dūṣaṇāvasare--pāº 1 puº | ayameva bhagīrathasammataḥ |</p></note>
<pb n="63"/>
<br/>gdhāsiddhinirvāhe kathāpūrvarūpaparyavasānāt | uttarapakṣā-
<br/>vasare tu so'pi na durvacaḥ ||</b></p>
<p>śaṅkaº ṭīº | kṣepakārisvābhāvye sarvadaivākaraṇamityakṣepakaraṇa-
<br/>svābhāvyameva bhāvānāmaṅgīkāryam tacca svotpattyavyavahitottarakṣaṇa eva
<br/>karaṇe sati syāt tathā ca samarthāsamarthabījakṣaṇayorbhedasiddhau siddhaṃ
<br/>kṣaṇikatvamityāśayena bhāvasvābhāvyaṃ pṛcchati | syādetaditi | na
<br/>hīti | parasparavirodhe hi na prakārāntarasthitiriti yata iti
<br/>bhāvaḥ | akṣepakāritvasvābhāvyaṃ sāmarthyamālambya yadi samarthaṃ syāt
<br/>kuryāditi prasaṅgastvayāvatāritastadatra tatsvābhāvyasandehādapi
<br/>sandigdhāsiddhirdūṣaṇamuktam etāvataiva paroktasādhane dūṣaṇābhidhānasya
<br/>kathāpūrvarūpasya paryavasānāt tava parājaya ityāha | dūṣaṇābhidhā-
<br/>neti | nanu jalpe svapakṣasādhanamapi vaktumucitamityata āha |
<br/>uttareti ||</p>
<p>bhagīº ṭīº | nanvarthakriyākāritvaṃ sattvaṃ tacca kṣepakāritvā-
<br/>kṣepakāritvābhyāṃ vyāptam tatra yadi bhāvasya kṣepakāritvaṃ svabhāvastadā
<br/>sahakārisamavahitasyāpyakaraṇaprasaṅgaḥ athākṣepakāritvaṃ svabhāvastadā
<br/>svotpattyanantarameva sahakāryabhāve'pi kuryāt | na ca tṛtīyaḥ prakāraḥ
<br/>śaṅkitumapi śakyate parasparaviraharūpatvāditi sthairye bhāvasvabhāvānu-
<br/>papatteḥ pariśeṣāt kṣaṇikatvaṃ setsyatītyabhipretyāha | etāvatāpīti |
<br/>sahakārivirahe kṣepakāritvaṃ tatsāhitye cākṣepakāritvaṃ bhāvānāṃ
<pb n="64"/>
<br/>svabhāva iti manasi kṛtyāha | dūṣaṇeti | bhāvasvabhāvasandehe 'pi
<br/>vitaṇḍākathāyāṃ vādisādhananiṣṭhadūṣaṇāvasare kṣepakāritvākṣepakāri-
<br/>tvarūpasvabhāvāniścayo'pi sahakārisāhityāsāhityābhyāṃ karaṇā-
<br/>karaṇe upapanne vyāptigrāhakamānābhāvāt kathāyāṃ vādisādhana-
<br/>dūṣaṇābhidhānarūpaṃ yat pūrvarūpaṃ tasya nirvāheṇa kathāparyavasānā-
<br/>dityarthaḥ | tathāpi sthairyapakṣe bhāvasvabhāvaḥ samarthanīya evetyata
<br/>āha | uttareti ||</p>
<p>raghuº ṭīº | akṣepakāritvānyathānupapattyā kṣaṇikatvaṃ siṣādha-
<br/>yiṣurbhāvasvabhāvaṃ pṛcchati | syādetaditi | kathāyāḥ jalpasya | pūrva-
<br/>rūpaṃ parapakṣakhaṇḍanam uttarapakṣaḥ svapakṣasya prakṛte sthairyasya sthāpanam ||</p>
<p><b>tathāhi karaṇaṃ pratyavilamba iti ko'rthaḥ | kimutpatte-
<br/>ranantarameva karaṇaṃ sahakārisamavadhānānantarameva vā |
<br/>vilamba ityapi ko'rthaḥ | kiṃ yāvanna sahakārisamavadhānaṃ
<br/>tāvadakaraṇaṃ sarvathaivākaraṇamiti vā | tatra prathamacaturthayoḥ
<br/>pramāṇābhāvādaniścaye 'pi dvitīyatṛtīyayoḥ pratyakṣameva
<br/>pramāṇam | bījajātīyasya hi sahakārisamavadhānāna-
<br/>ntarameva karaṇaṃ karaṇameveti pratyakṣasiddhameva | tathā saha-
<br/>kārisamavadhānarahitasyākaraṇamityapi ||</b></p>
<p>śaṅkaº ṭīº | kṣepākṣepayoravivecitayorekatarakoṭiparigraho-
<br/>'nucita iti vivektuṃ vikalpayati | utpatteranantarameveti |
<pb n="65"/>
<br/>svotpattyavahitottarakṣaṇa evetyarthaḥ | prathamacaturthayoriti | svotpattya-
<br/>nantarameva karaṇe pramāṇābhāvaḥ sarvathaivākaraṇe kāryajātaṃ kadāpi
<br/>nopalabhyeteti balavadvipakṣadaṇḍa ityarthaḥ | pramāṇābhāvādityāpātato
<br/>viparītameva pramāṇamiti vastugatiḥ | pratyakṣameveti | anvaya-
<br/>vyatirekabalapravṛttamityarthaḥ | atyantāyogavyavacchede cāyamevakāraḥ |
<br/>bījatvenaiva kāraṇateti vivakṣannāha | bījajātīyasyeti | tādrūpye-
<br/>ṇaivānvayavyatirekapradarśanapravṛtteriti bhāvaḥ | ayogānyayogavyava-
<br/>cchedābhyāmakṣepakāritva<sup><small>1</small></sup>meva draḍhayati | kṣepakāritvamāha | tatheti ||</p>
<p>bhagīº ṭīº | pratyakṣamityanena svapakṣe pramāṇamuktam | nanve-
<br/>kasyāṃ kṣaṇikavyaktau samavadhānāsamavadhānayorabhāvāt kathametatpratyakṣa-
<br/>gocara ityata āha | bījajātīyasyeti | karaṇamiti | deśya-
<br/>vākyasthaṃ svabhāvapadamanuṣajyate | tajjātīyavyaktiṣu jātipuraskārāt
<br/>pratyakṣeṇa tadgraha ityarthaḥ ||</p>
<p>raghuº ṭīº | utpatteranantarakaraṇamutpattyanantarakālīnakārya-
<br/>kāritvam utpattikāle kāritvamiti yāvat | evamagre 'pi neyam |
<br/>prathameti | kasyacidutpatteranantarameva kiñcitkāryakāritve 'pi na
<br/>sarvatra tathātvaniyamaḥ tasya tadānīṃ sahakārisākalyanibandhanatvāditi
<br/>bhāvaḥ | kṣaṇikatvavādibhirekasyāṃ vyaktau karaṇākaraṇayoranaṅgīkārā-
<note n="65.1"><p>vyavacchedābhyāmevopakāritva--pāº 2 puº |</p></note>
<pb n="66"/>
<br/>dāha | bījajātīyasyeti | tatheti | avilambakāritve evakāre-
<br/>ṇāntarbhāvitopyarthaḥ prādhānyena vilambarūpatayā pṛthagupadarśitaḥ ||</p>
<p><b>atra ca bhavānapi na vipratipadyata eva pramāṇasiddha-
<br/>tvāt viparyaye bādhakācca | tathāhi yadi sahakāri-
<br/>virahe 'kurvāṇastatsamavadhāne 'pi na kuryāt tajjātīya-
<br/>makaraṇameva syāt<sup><small>1</small></sup> samavadhānāsamavadhānayorubhayorapya-
<br/>karaṇāt | evaṃ tatsamavadhānavirahe 'pi yadi kuryāt
<br/>sahakāriṇo na kāraṇaṃ syuḥ tānantareṇāpi karaṇāt |
<br/>tathā cānanyathāsiddhānvayavyatirekavatāmapyakāraṇatve
<br/>kāryasyākasmikatvaprasaṅgaḥ<sup><small>2</small></sup> tathā ca kādācitkatva-
<br/>vihatiriti ||</b></p>
<p>śaṅkaº ṭīº | nanvevaṃ na manyāmaha ityata āha | atra ceti |
<br/>pramāṇeti | sahakāriṣu satsu karaṇasyāsatsu cākaraṇasya pratyakṣasiddha-
<br/>tvādityarthaḥ | viparyaye bādhakaṃ sphuṭayati | tathāhīti | yajjātīyaṃ
<br/>sahakārisamavadhānāsamavadhānayorakāraṇaṃ tajjātīyamakāraṇameva
<br/>śilāśakalavaditi vyāptyupaṣṭambhenāha<sup><small>3</small></sup> | yadīti | na ca dīpo-
<br/>parinayanāt pakvabīje vyabhicāraḥ | tatrāpi sahakāriviśeṣavirahasya
<br/>kalpanīyatvāt | yatkāryaṃ yadvyatirekeṇa yat karoti tatkārye na tasya
<note n="66.1"><p>tajjātīyamakāraṇaṃ syāt--pāº 1 puº |</p></note>
<note n="66.2"><p>kāryasyākaraṇakatvaprasaṅgaḥ--pāº 2 puº |</p></note>
<note n="66.3"><p>vyāptyavaṣṭambhenāha--pāº 2 puº |</p></note>
<pb n="67"/>
<br/>tatsahakāritvaṃ yathā daṇḍasya ghaṭe janayitavye tanturiti | vyāptyava-
<br/>ṣṭambhenāha | evamiti | yadi sahakāritvenābhimatāḥ kṣityādayoṅkure
<br/>janayitavye bījena nāpekṣeran tadā te tatra sahakāriṇo na syuḥ
<br/>rāsabhavadityāpādanārthaḥ | na ceṣṭāpattiḥ anvayavyatirekasiddhakārya-
<br/>kāraṇabhāvatiraskāre tadvyavasthaiva na syāt syācca kāryasyākasmikatva-
<br/>mityāha | tathā ceti | tataḥ kimityata āha | tathā ceti |
<br/>kiñcitkāle 'sataḥ kiñcitkālasattvaṃ kādācitkatvaṃ sudṛḍhapramāṇāva-
<br/>dhṛtamapi na syādityarthaḥ ||</p>
<p>bhagīº ṭīº | kṣaṇikatvapakṣe sahakāryanapekṣāyāmapi taiḥ
<br/>sahārthaḥ samāja ityabhyupagame 'pi sahakārivirahitasyākaraṇamityatra
<br/>sampratipattireva | tadrāhitye svasyābhāvādevākaraṇametāvāṃṃśca viśeṣa
<br/>ityāha | atra ceti | tathāpi vyabhicāraśaṅkayā pramāṇasiddhatvameva
<br/>kathamityata āha | viparyaya iti | evamapyakaraṇameveti niyamaḥ
<br/>kutastya ityata āha | tathāhīti | kāritvaṃ kāryopahitatvaṃ kāraṇatvaṃ
<br/>svarūpayogyateti bhedaḥ | tathā ceti | bījatvaṃ yadyaṅkurakāraṇāvṛtti
<br/>syād bījamātravṛtti na syāt bījetarājanyoṅkuro yadi bījajanyo
<br/>na syādajanyaḥ syādityarthaḥ ||</p>
<p>raghuº ṭīº | tajjātīyaṃ taddharmāvacchinnam | akaraṇamasvarūpa-
<br/>yogyaṃ tathātvaṃ ca prāmāṇikamiti bhāvaḥ | evamiti | sahakāriṇo
<br/>yadi tatkāryakāraṇāpekṣaṇīyā na syuḥ tatkāryakāraṇāni na
<pb n="68"/>
<br/>syurityarthaḥ | tena na vaiyadhikaraṇyam | tathā ceti | tulyanyāyatayā
<br/>sarveṣāmevākāraṇatvāditi bhāvaḥ ||</p>
<p><b>evaṃ ca dvitīyapakṣavivakṣāyāmakṣepakāritvameva bhāvasya
<br/>svabhāvaḥ | tṛtīyapakṣavivakṣāyāṃ tu kṣepakāritvameva bhāvasya
<br/>svarūpamiti nobhayaprakāra<sup><small>1</small></sup>nivṛttiriti ||</b></p>
<p>śaṅkaº ṭīº | nanu tathāpi bhāvasya kaḥ svabhāva iti praśne
<br/>kimuttaramata āha | evaṃ ceti | sahakārisamavadhānāsamava-
<br/>dhānarūpāvacchedabhedamādāyākṣepakāritvakṣepakāritvayorubhayorapyekasmin
<br/>bījajātīye darśanānnānayorvirodha ityarthaḥ<sup><small>2</small></sup> |</p>
<p>bhagīº ṭīº | āśayaṃ sphuṭayati | evaṃ ceti | tathā caika-
<br/>dharmigatatvena na tayorvirodha ityarthaḥ |</p>
<p>raghuº ṭīº | evaṃ cetyādi ||</p>
<p><b>tathāpi kimasamarthasyaiva sahakārivirahaḥ svarūpa-
<br/>lābhānantaraṃ kartureva vā sahakārisamavadhānam anyathā
<br/>veti | kiṃ niyāmakamiti cet idamucyate kuśūlastha-
<br/>bījasyāṅkurānukūlaḥ śilāśakalāt kaścidasti viśeṣo
<br/>vā na cenniyamenaikatra pravṛttiḥ anyasmā<sup><small>3</small></sup>nnivṛttiśca
<note n="68.1"><p>nobhayākāra--pāº 1 puº |</p></note>
<note n="68.2"><p>iti bhāvaḥ--pāº 2 puº |</p></note>
<note n="68.3"><p>aparasmā--pāº 1 puº |</p></note>
<pb n="69"/>
<br/>tadarthino na syāt | paramparayāṅkuraprasavasamarthabījakṣaṇa-
<br/>jananādastyeveti cet kadā punaḥ paramparayāpi tathābhūtaṃ
<br/>kariṣyatīti | tatra sandeha iti cet sa punaḥ kimā-
<br/>kāraḥ kiṃ sahakāriṣu samavahiteṣvapi kariṣyati na veti
<br/>utāsamavahiteṣṭhapi teṣu kariṣyati na veti ||</b></p>
<p>śaṅkaº ṭīº | nanvevaṃ svabhāvadvayasthitāvapi na sthairyaṃ yataḥ kurva-
<br/>drūpasyaiva sahakārisamavadhānamatadrūpasyaiva tadviraha iti kṣaṇikatve-
<br/>pyupapadyata ityabhipretyāha | tathāpīti | kartureveti | kūrvadrūpatva-
<br/>jātimata ivetyarthaḥ | akurvadapi bījatvāliṅgitaṃ samarthamevetyekasyaiva
<br/>sahakārilābhālābhābhyāṃ karaṇākaraṇe iti sthairyamevetyabhipretya
<br/>pṛcchati | kuśūlastheti | aṅkurādipravṛttyanyathānupapattyaiva kuśūlastha-
<br/>syāpi sāmarthyamityāha | na cediti | tadarthipravṛtteranyathopapatti-
<br/>māha | paramparayeti | asamarthamapi kuśūlasthaṃ samarthaṃ janayiṣyati
<br/>śilāśakalaṃ tu na tatheti viśeṣa ityarthaḥ | astyeveti | tadarthi-
<br/>pravṛttirityanuṣaṅgaḥ | yadvā śilāśakalādviśeṣa ityanuṣajyate |
<br/>kācidbhuktanaṣṭā vyaktiḥ samarthalakṣaṇaṃ na janayatyatha ca tatrāpi
<br/>tadarthipravṛttiriti bījatvenaiva sāmarthyaṃ vācyamiti hṛdiṃ nidhāya
<br/>pṛcchati | kadeti | paramparākāraṇe pravṛttau kālāvacchedajñānamatantra-
<br/>mityāśayenāha | tatreti | bījaṃ sahakārisamavadhāne kariṣyatyeva
<br/>samavadhānaṃ kadeti sandeho vācyastathā ca bījatvenaivāṅkuraṃ prati
<br/>sāmarthyaṃ vācyamityāśayena saṃśayākāraṃ vikalpayati | sa punariti ||</p>
<pb n="70"/>
<p>bhagīº ṭīº | nanu sahakārivirahitasyāsamarthasyaivākaraṇaṃ na
<br/>tu svarūpayogyasya tatsamavahitasya ca karaṇaṃ kurvadrūpatvajātimata eve-
<br/>tyarthaḥ | na niyameneti | kuśūlasthaṃ bījaṃ yadyaṅkurakāraṇatāvacchedaka-
<br/>rūpavanna syānniyamenāṅkurārthipravṛttiviṣayo na syādityarthaḥ viparyaye-
<br/>'pyanumānamityarthaḥ | nanu sākṣātprayojakatve sādhye 'ṅkurārthipravṛtti-
<br/>viṣayatvādityanaikāntikam paramparāprayojakatve ca sādhye tvadape-
<br/>kṣitāsiddhyā siddhasādhanamityāha | parampareti | śilāśakalādviśeṣa
<br/>ityanuṣajyate | tatparamparājanyavyaktyantare 'pi pravṛttisaṃvāda upapadyata
<br/>iti bhāvaḥ | kadeti | kālaviśeṣe phalajanakatvāniścaye prekṣāvanto
<br/>na pravarteranniti bhāvaḥ | sādhanatvaniścayāt kālasandehe'pi pravṛttiḥ
<br/>syādityāha | tatreti ||</p>
<p>raghuº ṭīº | nanu yadyupadarśitaṃ karaṇamakaraṇaṃ ca svabhāvo
<br/>bhāvasya tadā yāvatsattvaṃ tadubhayāpattiḥ sati dharmiṇi svabhāva-
<br/>virahāyogāditi cet na svabhāvatvaṃ tattādātmyaṃ vā syād yāvatsattvaṃ
<br/>tatra tatsattvaṃ vā taddharmatāmātraṃ vā | tatrādyayoranabhyupagamo'ntimastu
<br/>dharmadharmiṇoratyantabhedena dharmisattve 'pyasattvaṃ na viruṇaddhi | syādetat
<br/>bījatvena sāmarthye siddhe samarthānāṃ bījajātīyānāmivaikasyāpi bījasya
<br/>sahakārisākalyavaikalyābhyāmeva karaṇākaraṇayorupapattau siddhyati sthairyaṃ
<br/>na tvetadasti samarthasya kṣepāyogāditi tathā ca kurvadrūpatvenaiva sāmarthyaṃ
<br/>na bījatvena samartha eva ca sahakāriṇāṃ lābho lābha eva tathā ca
<br/>na sahakārisākalyavaikalyaprayukte karaṇākaraṇe kiṃ tu sāmarthyā-
<pb n="71"/>
<br/>sāmarthyaprayukte ityāśayenāśaṅkate | tathāpīti | asamarthetyādi |
<br/>samarthasyāpi sahakārivirahe tadānīṃ kāryasyānutpattau samarthasyāpya-
<br/>karaṇamutpattau ca sahakāriṇāmakaraṇatvam | asamarthe ca sahakāri-
<br/>sākalye samarthabījavirahe 'pi kāryasyotpattau bījasyākaraṇatvam
<br/>anutpattau ca bījaviraheṇa samarthasyāpi sahakāriṇo'karaṇaṃ prasajyeta |
<br/>tena tadubhayaṃ vyudastam | anyathā veti | samarthasyāpi kadācitsaha-
<br/>kāriṇāṃ vaikalyaṃ kadācit sākalyaṃ tenākaraṇaṃ karaṇaṃ ceti pravṛttya-
<br/>nyathānupapattyā bījatvenaiva sāmarthyamityāśayena pṛcchati | kuśūletyādi |
<br/>pravṛttimanyathopapādayati | parampareti | astyeveti | śilāśakalā-
<br/>dviśeṣaḥ samarthakṣaṇaṃ pratyevānāyatyā bījatvena sāmarthyaṃ vācyam |
<br/>tathā ca samarthasyāpi sahakārivirahādakaraṇamityāyātamityāśayena
<br/>pṛcchati | kadetyādi |</p>
<p>kecittu tajjātīyānāṃ sahakārilābhālābhayoḥ karaṇākaraṇena
<br/>sthairyasādhake kṣaṇikatve 'pyupapannatvāt ekasyaiva tu tenādyāpi siddhe
<br/>pratyabhijñānaṃ ca vyabhicārijātīyamasiddhapramābhāvaṃ na sādhakamataḥ
<br/>kathaṃ sthairyamityā<sup><small>1</small></sup>śayenāha | tathāpīti | asamarthetyādiniyama-
<br/>dvayaṃ samarthasyāpi sahakāriṇā vaikalyādakṛtavataḥ paścāt sākalye
<br/>sati karaṇasya pratikṣepakaṃ pravṛttyanyathānupapattyā bījatvena sāmarthyasiddhau
<br/>na tādṛśaniyamasiddhirityāśayena pṛcchati | kuśūletīti prāhuḥ ||</p>
<p><b>atha yadā sahakārisamavadhānaṃ tadaiva kariṣyatyeva<sup><small>2</small></sup>
<br/>paraṃ kadā teṣāṃ samavadhānamiti sandehaḥ | na tāvat
<note n="71.1"><p>sthairyasiddhirityā--pāº 2 puº |</p></note>
<note n="71.2"><p>karotyeva--pāº 1 puº |</p></note>
<pb n="72"/>
<br/>pūrvaḥ sāmānyataḥ kāraṇatvāvadhāraṇe tasyānavakāśāt
<br/>avakāśe vā kāraṇatvānavadhāraṇāt | nāpi dvitīyaḥ
<br/>sahakāriṇāṃ tattvāvadhāraṇe tasyānavakāśāt avakāśe
<br/>vā teṣāṃ tattvānavadhāraṇāt | tṛtīye tu sarva eva
<br/>tatsantānāntaḥpātino bījakṣaṇāḥ samānaśīlāḥ prāpnu-
<br/>vanti yatra tatra sahakārisamavadhāne sati karaṇaniyamāt
<br/>sarvatra ca sahakārisamavadhānasambhavāt ||</b></p>
<p>śaṅkaº ṭīº | sāmānyata iti | na ca saugatānabhyupagatamidaṃ
<br/>bījajātīyasya sahakārisamavadhāne satyeva karaṇaṃ karaṇameveti pratyakṣa-
<br/>siddhamityādinā tatsādhanāt | teṣāmiti | na ceṣṭāpattiḥ saha-
<br/>kāriṇo na kāraṇaṃ syurityādinā pūrvameva sādhanāt | samānaśīlā
<br/>iti | samānasāmarthyarūpaṃ śīlaṃ yeṣāṃ te tathā | evaṃ tarhi kuśū-
<br/>lasthasyāpi syādityata āha | sarvatra ceti ||</p>
<p>bhagīº ṭīº | sāmānyata iti | bījatvenaiva rūpeṇetyarthaḥ |
<br/>yadyapi parasyaitadasiddham tena kurvadrūpatvajātyā kāraṇatvopagamāt
<br/>tathāpi bījajātīyasya bījatvena rūpeṇāṅkureṇa prayojakatvamityubhaya-
<br/>siddham | tatra tasya kāraṇakāraṇatāvacchedakatvamastyāhokāraṇatāvacche-
<br/>dakatvamiti saṃśaye prathame gauravādantye bādhakābhāvādetadeva nyāyya-
<br/>mityabhiprāyaḥ | asamavadhānavat samavadhāne 'pyaṅkurākaraṇādbījasyā-
<br/>tatkāraṇatvāt tadarthinaḥ pravṛttirna svādityāha | avakāśe veti |
<pb n="73"/>
<br/>tattveti | sahakāritvaniścaye tādṛśasandehābhāvāt tadabhāve 'pi
<br/>bhavatastadakāraṇatvādityarthaḥ | samāneti | bījatvenaiva rūpeṇa svarūpa-
<br/>yogyā ityarthaḥ ||</p>
<p>raghuº ṭīº | sāmānyata iti | na cāṅkurasamarthabījakṣaṇaṃ
<br/>pratyapi pareṣāṃ bījatvena na kāraṇatvam api tu tatkurvadrūpatvenaiveti
<br/>vācyam | tathātve 'pi bījajātīyasya satyāṃ sahakārisampattau avaśyaṃ
<br/>karaṇamiti sāmānyato'vadhāraṇāt anavadhāraṇe vā niyatapravṛttyanu-
<br/>papatteḥ | samānaśīlāḥ samānayogyatākāḥ | tathā ca siddhaṃ bījatvena
<br/>kāraṇatvamiti bhāvaḥ ||</p>
<p><b>samartha eva kṣaṇe kṣityādisamavadhānamiti cet tat
<br/>kimasamarthe sahakārisamavadhānameva nāsti samavadhāne
<br/>satyapi vā tasmānna kāryajanma | nādyaḥ śilāśakalā-
<br/>dāvapi kṣitisalilatejaḥpavanayogadarśanāt | na dvitīyaḥ
<br/>śilāśakalādiva kadācit sahakārisākalyavato'pi
<br/>bījādaṅkurānutpattiprasaṅgāt ||</b></p>
<p>śaṅkaº ṭīº | samarthāsamarthayoreva sahakārisamavadhānāsamava-
<br/>dhāne iti naikasyaiva tadadhīne phalopadhānānupadhāne iti kathameka-
<br/>śīlatvamityāha | samartha eveti ||</p>
<pb n="74"/>
<p>bhagīº ṭīº | nanu kurvadrūpatve bādhakābhāvāt tenaiva rūpeṇa
<br/>bījasya svarūpayogyatvaṃ na tu bījatvena bījatvānvayavyatirekayostada-
<br/>nvayavyatirekābhyāmanyathāsiddherityāha | samartha eveti | aṅkurānu-
<br/>tpattīti | tathātve vā tathā dṛśyeteti bhāvaḥ ||</p>
<p>raghuº ṭīº | samartha eveti | tathā ca na samānaśīlatvamiti
<br/>bhāvaḥ ||</p>
<p><b>evamapi syāt | ko doṣa iti cet na tāvadidamupa-
<br/>labdham | āśaṅkyata iti cet na tatsamavadhāne satyapi
<br/>akaraṇavat tadvirahe karaṇamapyāśaṅkyeta | āśaṅkyatā-
<br/>miti cet tarhi bījavirahe'pyāśaṅkyeta | tathā ca sati
<br/>sādhvī pratyakṣānupalambhapariśuddhiḥ ||</b></p>
<p>śaṅkaº ṭīº | evamapīti | sahakārisamavadhānavato'pyaṅkurānu-
<br/>tpattiḥ syādityarthaḥ | na tāvaditi | kṣetre 'pi tarhi kadācidaṅkuro
<br/>na syāditi bhāvaḥ | āśaṅkyata iti | tvanmate samarthādapi kuśūla-
<br/>sthādaṅkurānutpattiścet tadā sahakārisamavahitādapi tadanupapattiḥ
<br/>śaṅkāspadaṃ syādityarthaḥ | anubhavamatikramyāpi yadi śaṅkā tatrāha |
<br/>tatsamavadhāna iti | āśaṅkyatāmiti | etāvatāpi na kṣaṇikatva-
<br/>kṣatiriti bhāvaḥ | anibandhanā cecchaṅkā tadāha | tarhīti | tathā
<br/>cāṅkurārthipravṛttirniyamato na syāditi bhāvaḥ | tathā ceti |
<br/>pratyakṣānupalambhāvanvayavyatirekau | tatpariśuddhiḥ tadupasthitakārya-
<pb n="75"/>
<br/>kāraṇa<sup><small>1</small></sup>bhāvāniścayaḥ | tathā ca pravṛttinivṛttyorabhāve nirīhaṃ<sup><small>2</small></sup>
<br/>jagajjāyeteti bhāvaḥ ||</p>
<p>bhagīº ṭīº | tarhīti | tathā cāṅkurārthino niyamena bīje
<br/>pravṛrttirna syāditi bhāvaḥ | tathā ceti | anvayavyatirekayorittha-
<br/>mupaplave 'rthakriyākāritvarūpaṃ sattvamapi na niścīyetetyarthaḥ ||</p>
<p>raghuº ṭīº | bījajātīyasya sahakārisamavadhāne satyeva karaṇaṃ
<br/>sati karaṇameveti tāvanniyatānvayavyatirekābhyāmavadhāritaṃ tatra
<br/>yadyekasminnaṃśe āśaṅkā syāt syādaṃśāntare 'pi viparītaniścaya-
<br/>syākiñcitkaratvādityāha | tatsamavadhāna ityādinā | tadbhyāṃ saha-
<br/>kāriṇaḥ parāmṛśati ||</p>
<p><b>syādetat na bījādīnāṃ parasparasamavadhānavatāmeva
<br/>kāryakaraṇamaṅgīkṛtyāśaṅkyate yena samavadhānaniyamāt<sup><small>3</small></sup>
<br/>sarveṣāmeva tajjātīyānāmekarasatāniścayaḥ syāt nāpi
<br/>yatra tatra samarthotpattimaṅgīkṛtya yena vikalebhyo'pi
<br/>kadācit kāryajanmasambhāvanāyāṃ pratyakṣānupalambha-
<br/>virodhaḥ<sup><small>4</small></sup> syāt ||</b></p>
<note n="75.1"><p>tadupaplave kāryakāraṇa--pāº 2 puº |</p></note>
<note n="75.2"><p>nirbādhaṃ--pāº 2 puº |</p></note>
<note n="75.3"><p>samavadhānāniyamāt--pāº 3 puº |</p></note>
<note n="75.4"><p>pratyakṣānupalabdhivirodha iti śaṅkaramiśrasammataḥ pāṭhaḥ |</p></note>
<pb n="76"/>
<p>śaṅkaº ṭīº | syādetaditi | pūrvaṃ kurvadrūpatve sādhakābhāva
<br/>ukta idānīṃ vistareṇa bādhakamabhidhīyata ityapaunaruktyam | bījaṃ
<br/>sahakārisamavahitaṃ sadaṅkuraṃ karoti sahakārisamavadhānameva kadā
<br/>bhaviṣyatīti sandehe bījānāṃ sarveṣāṃ samānaśīlatā prasaktā ata-
<br/>statsandehaṃ nirasyati | na bījādīnāmiti | śaṅkyata iti | kadā
<br/>sahakārisamavadhānaṃ syāditi sandihyata ityarthaḥ | ekarasatāṃ bīja-
<br/>tvenaiva sarveṣāṃ bījānāmaṅkurakāraṇatāmaṅgīkṛtyetyanantaraṃ śaṅkyata itya-
<br/>nuṣajyate | pratyakṣānupalabdhivirodho gṛhītānvayavyatirekabhaṅgaḥ ||</p>
<p>bhagīº ṭīº | śaṅkyate kadā punasteṣāṃ sahakārisamavadhāna-
<br/>miti sandihyata ityarthaḥ | yeneti | sarveṣāṃ bījānāṃ sahakāri-
<br/>samavadhānaṃ kadācid bhaviṣyatītyātmakāniyamābhyupagame bījajātī-
<br/>yānāṃ sarveṣāmekarasatāniścayo bījatvena svarūpayogyatāniścaya
<br/>ityarthaḥ | aṅgīkṛtyetyatra śaṅkyata ityanuṣajyate ||</p>
<p>raghuº ṭīº | nanu niyatānvayavyatirekābhyāṃ bījajātīya-
<br/>syāṅkuraṃ prati sāmarthyamevāvadhṛtam tacca na bījatvena samarthasya kṣepā-
<br/>yogāt | kuśūlasthāderapi bījādaṅkurotpādaprasaṅgāt paraṃ tu bīja-
<br/>tvāvāntareṇa kurvadrūpatvena samarthānāṃ ca svakāraṇasāmarthyādhīnaḥ samāja-
<br/>niyamaḥ pramāṇavalādeva kalpyate ekavirahe 'parasmāt kāryotpāde
<br/>tasyākāraṇatvaprasaṅgāt anutpāde ca sāmarthyāyogāt śilādi-
<br/>militāstu bījavirahiṇaḥ kṣityādayo na samarthāḥ kāryājanaka-
<pb n="77"/>
<br/>tvā<sup><small>1</small></sup>dityāśayenāśaṅkate | syādetaditi | paraspareti | evakāre-
<br/>ṇātiśaye nairapekṣyalābhaḥ | āśaṅkyate deśyate | kṣaṇikatvamiti śeṣaḥ |
<br/>ekarasatvamekasvabhāvatvamekakāryasāmarthyamiti yāvat jātibhedaḥ kurva-
<br/>drūpatvam | etadaṅgīkāraścānugatāṅkurajātīyaniyāmakatayā kārya-
<br/>vyaktibhedasya tathotpannakāraṇavyaktibhedādevopapatteḥ | jātiśca naiyāyi-
<br/>kānāṃ vidhirūpā vyāvṛttirūpā pareṣām dharmiṇi vartamānā
<br/>janyatvajanakatvayoravacchedikā anugatavyavahārādiniyāmikā ceti ||</p>
<p><b>kinnāma bījādiṣu samavahiteṣvavāntarajātiviśeṣa-
<br/>māśrityāpi kāryajanma sambhāvyata iti | na dṛṣṭasamava-
<br/>dhānamātreṇaivopapattau tatkalpanāyāṃ pramāṇābhāvāt kalpa-
<br/>nāgauravaprasaṅgapratihatatvāt atīndriyendriyādivilopa-
<br/>prasaṅgāt vikalpānupapatteḥ viśeṣasya viśeṣaṃ prati prayo-
<br/>jakatvācceti ||</b></p>
<p>śaṅkaº ṭīº | kinnāmeti | bījatvaṃ vā kāraṇatāvacchedakaṃ kurva-
<br/>drūpatvaṃ vā tatheti sandihyate ityarthaḥ | dṛṣṭeti | anvayavyatireka-
<br/>viṣayībhūte sati bījatve tadanyakalpanāyāṃ na pramāṇamityarthaḥ | tatra
<br/>kurvadrūpatve vipratipattayaḥ | aṅkurakāraṇatāvacchedakatvaṃ phalopahita-
<br/>bījamātravṛtti na vā bījavṛttijātitvaṃ pratyakṣaviṣayatvavyāpyaṃ
<br/>na vā aṅkuropahitamātravṛtti dharmo'ṅkurakāraṇatāvacchedako na vā |
<note n="77.1"><p>kāryānarjakatvā--pāº 2 puº |</p></note>
<pb n="78"/>
<br/>pramāṇābhāvāditi | yogyānupalabdheryogyavyaktivṛttijātyantarābhāva
<br/>eva siddho yata ityarthaḥ | doṣāntaramāha | kalpaneti | bījatvenaiva
<br/>pratyakṣasiddhenāṅkurakāraṇatāvacchede sambhavati tadarthamatīndriyajāti-
<br/>kalpanā na sambhavatītyarthaḥ | doṣāntaramāha | atīndriyeti | bāhyā-
<br/>lokādereva kurvadrūpāt sākṣātkāropapattāvindriyakalpanāpi na
<br/>syādityarthaḥ | doṣāntaramāha | vikalpeti | śālitvādinā parāpara-
<br/>bhāvādivikalpavajjāti<sup><small>1</small></sup>viśeṣasyānupapatterityarthaḥ | doṣāntaramāha |
<br/>viśeṣasyeti | bījatvasāmānyasya kvacitprayojakatvamāvaśyakaṃ tacca
<br/>nirūpyamāṇamaṅkuraṃ pratyeva syādityarthaḥ ||</p>
<p>bhagīº ṭīº | kinnāmeti | bījajātīyaṃ kāraṇamityubhaya-
<br/>vādisiddham | kintvaṅkurānupahitavṛttitvād bījatvaṃ na kāraṇatā-
<br/>vacchedakamapi tu kurvadrūpatvamiti tannirāsaṃ vinā naikarasatāniścaya
<br/>ityarthaḥ | tatra cāṅkurakāraṇatāvacchedakarūpavattvaṃ kārimātravṛtti na
<br/>vā bījavṛttijātitvaṃ pratyakṣaviṣayatvavyāpyaṃ na vā kārimātravṛtti-
<br/>dharme 'ṅkurakāraṇatāvacchedakajātitvaṃ na veti vipratipattayaḥ | pramāṇā-
<br/>bhāvāditi | yadyapi sādhakabādhakapramāṇābhāvāt saṃśayo yuktasta-
<br/>thāpi tasya prāmāṇikatve kalpanāgauravasyānavatārāt tadutthāpanārtha-
<br/>metaduktam | ata eva dṛṣṭasamavadhanetyādipratihatatvādityantamekaṃ
<br/>dūṣaṇam | tathā ca lāghavasahakṛtānvayavyatirekābhyāmaṅkurakāraṇatā-
<br/>vacchedakaṃ bījatvameva klṛptamiti na jātyantarakalpanamityarthaḥ | kāryo-
<note n="78.1"><p>jātivikalpena--pāº 2 puº |</p></note>
<pb n="79"/>
<br/>padhāne tu sahakārisamavadhānaṃ tantramiti bhāvaḥ | atīndriyeti |
<br/>yadyapi pareṣāṃ golakamevendriyaṃ tacca nātīndriyaṃ tathāpi dharmapradhāno
<br/>nirdeśa itīndriyatvamihendriyapadavācyaṃ tacca kurvadrūpatvaviśiṣṭapratyakṣa-
<br/>jñānajanakatvamityatīndriyameva | yadvā golakamātraṃ nendriyaṃ prasaktārtha-
<br/>syāpi<sup><small>1</small></sup> sattvāt kintu bhogajanakādṛṣṭopagṛhītamiti viśi-
<br/>ṣṭamatīndriyam atīndriyamindriyaṃ pareṣāṃ samanantarapratyayosmākaṃ
<br/>tu manastadubhayamapyatīndriyamityeke | indriyādītyatadguṇasaṃvijñāno
<br/>bahubrīhirityanye | vikalpeti | śālitvakurvadrūpatvayorgotvāśvatvayo-
<br/>riva virodhaḥ avirodhe vā śālitvaṃ tadvyāpakaṃ tadeva vā śālitva-
<br/>vyāpakamiti vikalpya yathāyathaṃ dūṣyatvādityarthaḥ | etattu svamata-
<br/>māśrityoktam bauddhairjātimātrānabhyupagamāt kurvadrūpatvasya ca sāmagrī-
<br/>praviṣṭakāraṇajanyasvarūpaviśeṣarūpatvāt | na cātiśayo'pyatiricyata
<br/>ityanyatra svayamevābhidhānāt | viśeṣasyeti | yadi bījaṃ bījatvena
<br/>kāñcidarthakriyāṃ na kuryāt tadā tena rūpeṇa tasya sattvaṃ na syāt
<br/>yadyena rūpeṇārthakriyājanakaṃ tat tena saditi tavābhyupagamāditi |
<br/>bījatvamapi kvacit prayojakaṃ tacca sarveṣāmaviśiṣṭamiti kathaṃ na
<br/>samānaśīlatvamiti bhāvaḥ ||</p>
<p>raghuº ṭīº | sambhāvyata itīti | aṅgīkṛtyāśaṅkyata ityanu-
<br/>ṣajyate | aṅkurakārīṇi bījānyaṅkurākaraṇadaśāpannabījāvṛttijāti-
<br/>manti na vā tādṛśabījāvṛttyaṅkurajanakatāvacchedakajātimanti na
<note n="79.1"><p>prasantyarthasyāpīti--pāº 1 | 2 puº |</p></note>
<pb n="80"/>
<br/>vetyādikāṃ kurvadrūpatve vipratipattiṃ vadanti | bījavṛttijātitvaṃ
<br/>pratyakṣatvavyāpyaṃ na veti tu na vācyam kuśūlasthabījasādhāraṇātī-
<br/>ndriyajātisiddhāvapi kurvadrūpatvāsiddheḥ bījatvena sāmarthye 'pi saha-
<br/>kārivirahādeva kṣepa upapadyata ityāśayavānnirākaroti | netyā-
<br/>dinā pramāṇābhāvāditi | pareṣāṃ pramāṇābhāvamātreṇaiva prameyābhāvā-
<br/>vadhāraṇam | yadvakṣyati yo yadarthamityādi | pāramārthikaṃ bādhaka-
<br/>māha | kalpaneti | tādṛśajātitadabhāvānyataravattvasya tādṛśajāti-
<br/>tadabhāvānyataraprakārakapramāviṣayatvasya<sup><small>1</small></sup> vā sādhakāt sattvādeḥ klṛpta-
<br/>jātibādhāt klṛptakalpanāgauravapratisandhānasahakṛtāt tadabhāvasiddhi-
<br/>riti bhāvaḥ | saṃmiśryaiva cāgre bādhakadvayavivaraṇaṃ pramāṇavato
<br/>gauravasyābādhakatvāt pramāṇābhāvasahakṛtaṃ tadbādhakatvenopāttamityaparaḥ |
<br/>atīndriyeti | na ca nedamaniṣṭaṃ pareṣāmiti vācyam | apari-
<br/>dṛśyamāṇagolakādivyaktivilopaprasaṅgādityarthāt | na ca vinā
<br/>golakaṃ kathaṃ rūpopalabdhiḥ yato golakasya golakatvena na hetutvam
<br/>api tu kurvadrūpatvena tathā ca kurvadrūpatvaśālinastātkālikakāyā-
<br/>dereva tadutpattisambhavāt śālivṛtteḥ kurvadrūpatvasyāśālāviva golaka-
<br/>vṛttestasyāgolake 'pi sambhavāt | athaivaṃ vā kāryeṇa kāraṇānumānaṃ
<br/>vilīyeteti cenna vilīyeta kiṃ na vilīyeta bhavatā taduktaṃ pratya-
<br/>kṣānupalambhagocaro na kārye prayojaka iti vadato bauddhasya śira-
<br/>syeva prahāra iti | indriyādītyatadguṇasaṃvijñāno bahubrīhirityanye |
<note n="80.1"><p>tādṛśajātiprakārakapramāviṣayatvatadabhāvaprakārakapramāviṣayatvā-
<br/>nyatarasya--pāº 2 puº |</p></note>
<pb n="81"/>
<br/>vikalpānupapatteḥ | saṅgrāhakatvapratikṣepakatvavikalpānupapatteḥ | viśeṣa-
<br/>syeti | bījagataviśeṣasya bījakāryāṅkurasya viśeṣaṃ prati prayojakatvaṃ na
<br/>bījasāmānyasyāṅkurasāmānyaprayojakatāyāḥ pratikṣepakatvaṃ yata ityarthaḥ ||</p>
<p><b>tathāhi utpatterārabhya mudgaraprahāraparyantaṃ ghaṭastāvat
<br/>jātyantarānākrānta evānubhūyamānaḥ kramavatsahakāri-
<br/>vaicitryāt kāryakoṭīḥ<sup><small>1</small></sup> sarūpā virūpāḥ karoti tatra
<br/>etāvataiva sarvasmin samañjase anupalabhyamānajāti-
<br/>koṭikalpanā<sup><small>2</small></sup> kena pramāṇena kena vopayogena yena
<br/>kalpanāgauravaprasaṅgadoṣo na syāt<sup><small>3</small></sup> | yo yadarthaṃ kalpyate
<br/>tasyānyathāsiddhireva tasyābhāva iti bhavānevāha iti ||</b></p>
<p>śaṅkaº ṭīº | tatrādyaṃ vivṛṇoti | utpatterārabhyeti | jātya-
<br/>ntarānākrānta iti | yadi tadākrāntaḥ syāt tadā tathopalabhyeta
<br/>na copalabhyate tasmānna jātyantarākrānta ityarthaḥ | tarhi prathamameva
<br/>kinnākārṣīdityata āha | kramavaditi | kāryakoṭīriti | anyathā
<br/>tattatkāryaṃ prati kurvadrūpatvarūpajātikoṭikalpanā syāditi bhāvaḥ |
<br/>ata evāha | sarūpā virūpā iti | dvitīyaṃ hetuṃ vivṛṇoti |
<br/>yo yadarthamiti | anye tu bhavānevāhetiparyantaṃ pramāṇābhāvādityasyaiva
<br/>vivaraṇaprapañca ityāhuḥ ||</p>
<note n="81.1"><p>karmakoṭīḥ--pāº 2 puº |</p></note>
<note n="81.2"><p>kalpanaṃ--pāº 1 puº |</p></note>
<note n="81.3"><p>na siddhyeta--pāº 2 puº ||</p></note>
<pb n="82"/>
<p>bhagīº ṭīº | ādyaṃ hetuṃ vivṛṇoti | tathāhīti | jātyantaraṃ
<br/>kurvadrūpatvam | etacca svadarśanābhiprāyeṇoktam | paraistu jāteryogyavyakti-
<br/>vṛttāvapyayogyatvābhyupagamāt tattatkālīnavicitrakārthajanakatvādapi na
<br/>tatsiddhiranyathopapatterityāha | kramavaditi | kena veti | upayoga-
<br/>syāpi pramāṇatvād govṛṣanyāyena pṛthagupādānam | nanu bīja-
<br/>tvasya kāraṇatāvacchedakatvasiddhāvapi kurvadrūpatvābhāvaḥ kuta ityata
<br/>āha | yo yadarthamiti | anyathopapatteranyathānupapattistatkalpanābījaṃ
<br/>nāstītyarthaḥ ||</p>
<p>raghuº ṭīº | jātyantareti | jāteryogyavyaktivṛttitathaiva yogya-
<br/>tvāt tadabhāvasya sugrahatvāt | etadatīndriyatvakalpanāyāścāprāmā-
<br/>ṇikatvāt | evakārabalalabhye jātyantaravattvānubhavābhāve vā tātparyam |
<br/>yadvakṣyati anupalabhyamānajātīti | kena veti | upayogasyāpi
<br/>pramāṇatvāt gobalīvardanyāyena pṛthagupādānam ||</p>
<p><b>dṛṣṭaṃ ca jātibhedaṃ tiraskṛtya svabhāvabhedakalpanayaiva<sup><small>1</small></sup>
<br/>kāryotpattau<sup><small>2</small></sup> sahakāriṇo'pi dṛṣṭatvāt kathañcit
<br/>svīkriyante atīndriyendriyādikalpanā tu vilīyeta
<br/>mānābhāvāt vikalpānupapatteśca ||</b></p>
<note n="82.1"><p>svabhāvakalpanayaiva--pāº 1 puº |</p></note>
<note n="82.2"><p>kāryopapattau--pāº 1 puº |</p></note>
<pb n="83"/>
<p>śaṅkaº ṭīº | tṛtīyaṃ hetuṃ viṣadayati | dṛṣṭaṃ ceti | svīkri-
<br/>yanta ityanantaramanumanyāmaha iti śeṣaḥ | tadayamarthaḥ anvayavyatireka-
<br/>viṣayībhūtabījatvatiraskāre svasya bhāvo dharmaḥ kurvadrūpatvaṃ tatkalpana-
<br/>yaiva kāryopapattau dṛṣṭatvāt sahakāriṇaḥ svīkrīyanta ityanumanyā-
<br/>mahe | indriyaṃ tvatīndriyaṃ na kalpanīyaṃ sahakāriṇa eva kutaścit
<br/>kurvadrūpāt kāryopapatteriti | ādipadāt samanantarapratyayādīnāṃ
<br/>grahaṇam | ata evāha | mānābhāvāditi | anyathānupapattiratī-
<br/>ndriyakalpanāyāṃ mānam sahakāriṇa eva kasyacit kurvadrūpatvakalpa-
<br/>nāyāṃ sā nāstītyarthaḥ | golakādīnāmapīndriyatve adṛṣṭādiviśiṣṭaṃ
<br/>tadatīndriyameva | atadguṇasaṃvijñānabahubrīhirvā | caturthaṃ dūṣayati |
<br/>vikalpeti | tvadabhyupagatānāṃ vividhānāṃ kalpānāmanupapatterityarthaḥ ||</p>
<p>bhagīº ṭīº | dvitīyaṃ prasaṅgaṃ vivṛṇoti | dṛṣṭaṃ ceti |
<br/>jātibhedaṃ bījatvam | tiraskṛtyāṅkurakāraṇatānavacchedakīkṛtya | yadi
<br/>svabhāvabhedādeva kāryajātiniyamastarhi kṛtaṃ sahakārisvīkāreṇe-
<br/>tyāpādite dṛṣṭatvāt sahakāriṇaḥ svīkrīyanta iti samādhāne-
<br/>'pyatīndriyaṃ tvadabhyupagataṃ na siddhyed dṛṣṭādeva kurvadrūpatvaviśiṣṭāttajjanya-
<br/>kāryopayatterityāha | sahakāriṇo'pīti ||</p>
<p>raghuº ṭīº | jātibhedaṃ bījatvādikam | svīkriyate bhavadbhiḥ ||</p>
<pb n="84"/>
<p><b>sa khalu jātiviśeṣaḥ śālitvasaṃgrāhako<sup><small>1</small></sup> vā syāt
<br/>tatpratikṣepako vā | ādye kuśūlasthasyāpi śāleḥ kathaṃ na
<br/>tadrūpatvaṃ<sup><small>2</small></sup> dvitīye tvabhimatasyāpi śāleḥ kathaṃ tadrūpa-
<br/>tvam | evaṃ śālitvamapi tasya saṃgrāhakaṃ pratikṣepakaṃ vā |
<br/>ādye 'śāleratattvaprasaṅgaḥ<sup><small>3</small></sup> dvitīye tu śālerevātattva-
<br/>prasaṅgaḥ ||</b></p>
<p>śaṅkaº ṭīº | śālitvasaṅgrāhakaḥ śālitvavyāpakaḥ | tatprati-
<br/>kṣepakastadvirodhī | kathamiti | tatrāpyaṅkurakurvadrūpatvasya sattvādityarthaḥ |
<br/>tadrūpatvamiti | kurvadrūpatvamityarthaḥ | parasparavirodhāditi bhāvaḥ |
<br/>evamiti | yadyapi parasparapratikṣepakatvaṃ vikalpitameva tathāpi
<br/>śālitvaṃ puraskṛtya vikalpyata ityapaunaruktyam | ādya iti |
<br/>atattvāpattiriti | aṅkurākurvadrūpatvāpattirityarthaḥ | dvitīya iti |
<br/>śālitvaṃ puraskṛtya<sup><small>4</small></sup> kurvadrūpatvavyāpakatve yavādīnāmaṅkurakāritvaṃ na
<br/>syādityarthaḥ ||</p>
<p>bhagīº ṭīº | śālitvasaṅgrāhakaḥ śālitvavyāpakaḥ | prati-
<br/>kṣepakastadabhāvavyāpyaḥ | tadrūpatvaṃ kurvadrūpatvam | tathā ca tvannaye 'pi
<note n="84.1"><p>śālitvasya saṅgrāhakaḥ--pāº 2 puº |</p></note>
<note n="84.2"><p>tadrūpavattvaṃ--pāº 2 puº |</p></note>
<note n="84.3"><p>atattvāpattiḥ--pāº 2 puº | śaṅkaramiśrasammato'yam |</p></note>
<note n="84.4"><p>śālitvasya--pāº 3 puº |</p></note>
<pb n="85"/>
<br/>kuśūlasthaśāleḥ sahakāryabhāvāt kāryābhāva iti sthairye'pyavirodha
<br/>iti bhāvaḥ | abhimatasya sahakārisamavahitasya | atattvaprasaṅgo-
<br/>'kurvadrūpatvaprasaṅgaḥ ||</p>
<p>raghuº ṭīº | sa iti | aṅkurasāmānyaprayojako bījamātra-
<br/>vṛttirityarthaḥ | śālitvasya saṅgrāhako vyāpakaḥ | pratikṣepako
<br/>vyāpakībhūtābhāvapratiyogī | ekasya saṅgrāhakatvapratikṣepakatve vā
<br/>labdhe niraste vānyasya saṅgrāhyatvaṃ pratikṣepyatvaṃ vā labhyate nirasyate
<br/>veti na tadubhayaṃ vikalpya nirākṛtam | na tadrūpavattvaṃ na tajjāti-
<br/>viśeṣavattvam | tathā ca kṛtaṃ tena bījatvasamaśīlatvāt | abhimata-
<br/>syāṅkurakāriṇaḥ | tasya jātiviśeṣasya pratikṣepakaṃ veti | yadyapyekasyāḥ
<br/>jāteraparapratikṣepakatvavidhiniṣedhayoraparasyā api tatpratikṣepakatva-
<br/>vidhiniṣedhāvarthalabdhau tathāpi spaṣṭatvārthaṃ vikalpya kramānurodhenaitada-
<br/>bhihitam | atattvaprasaṅgaḥ tajjātiviśeṣaśūnyatvaprasaṅgaḥ ||</p>
<p><b>na ca nobhayamapīti vācyam virodhāvirodhayoḥ
<br/>prakārāntarābhāvāt | vyaktibhedena saṅgrahapratikṣepāvapi na
<br/>viruddhāviti<sup><small>1</small></sup> cet vilīnamidānīṃ tadatajjātīyatā-
<br/>virodhena paridṛśyamānakatipayavyaktipratikṣepe 'pi mithaḥ
<br/>kvacit turagavihagayorapi sambhedasambhavāt ||</b></p>
<note n="85.1"><p>saṅgrahapratikṣepāvaviruddhāviti--pāº 1 puº |</p></note>
<pb n="86"/>
<p>śaṅkaº ṭīº | nomayamapīti | na virodho na vā vyāpyavyāpaka-
<br/>bhāva ityarthaḥ | vyaktibhedeneti | kasyāñcidvyaktau kṣetrapatitāyāṃ
<br/>śālitvakurvadrūpatvayoḥ samāveśe 'pi kvacidasamāveśaḥ syādityarthaḥ |
<br/>vilīnamiti | parasparātyantābhāvasamānādhikaraṇayorapi jātyoḥ
<br/>sāmānādhikaraṇye jātipratiniyamo na syādityarthaḥ | etadevāha |
<br/>paridṛśyeti ||</p>
<p>bhagīº ṭīº | na cobhayamiti | pūrvavikalpitapakṣadvayamityarthaḥ |
<br/>virodheti | avirodhe tu jātyorvyāpyavyāpakabhāvaniyama ityarthaḥ |
<br/>na ca śālitvādivyāpyaṃ bhinnameva kurvadrūpatvamiti vācyam | aṅkura-
<br/>sāmānyasyāhetukatāpatteḥ | tasyāṅkuraviśeṣa eva prayojakatvāditi
<br/>bhāvaḥ | nanu yasyāṃ vyaktau jātyoḥ samāveśastato'nyasyāṃ pratikṣepa
<br/>iti vyaktibhedenāvirodhādekajātīya eva saṅgrahapratikṣepau syātāṃ
<br/>bhūtatvamūrtatvayorivetyāha | vyaktibhedeneti | tadatajjātīyatvaṃ tajjātī-
<br/>yatvaṃ tadvirodhijātīyatvaṃ cetyarthaḥ | iyaṃ jātiryadyetajjātyatyantā-
<br/>bhāvasamānādhikaraṇaitadadhikaraṇā syāt samastaitadvyaktivṛttiḥ syāt
<br/>vyaktibhedenāvirodha iti bhāvaḥ | paridṛśyamāneti | etadvihaga-
<br/>vyaktyavṛtti turagatvaṃ yadi vihagatvasāmānādhikaraṇyavirodhi na
<br/>syādvihagavṛtti syāt | na ceṣṭāpattiḥ turagatvavihagatvāliṅgita-
<br/>vyaktyoryogyānupalambhena tatsāmagryorapi virodhena sahakāritvānupapatteḥ |
<br/>bhūtatvamūrtatvayoścaikavyaktivṛttitvenāvirodha iti bhāvaḥ | nanu samāviṣṭa-
<br/>yorjātyorna parāparabhāvaniyamaḥ suvarṇatvaghaṭatvayorvyabhicārāt | na ca
<pb n="87"/>
<br/>tacopaṣṭambhakabhāgavṛttyeva ghaṭatvaṃ na suvarṇavṛttīti vācyam tathāpi
<br/>pāṣāṇaghaṭādāvapratīkārāt | na ca mārda eva ghaṭe ghaṭatvamanyatra tu
<br/>tathāvidhasaṃsthānavattvaguṇayogādgauṇo ghaṭavyavahāraḥ mukhyatvasya vinigantu-
<br/>maśakyatvāt | atha saṃsthānavṛttyeva ghaṭatvaṃ na dravyavṛttīti na tayoḥ
<br/>samāveśaḥ taccāvayavavṛttiḥ saṃyogaviśeṣaḥ yuktaṃ caitat kathamanyathā
<br/>tasminneva suvarṇe tatsaṃsthānasattvāsattvābhyāṃ ghaṭatadabhāvavyavahārāditi
<br/>cet na tatrāpyanyatarakarmajatvādinā jātisaṅkaraprasaṅgāt guṇavṛttijātau
<br/>sāṅkaryamadoṣa iti tu nirbījameva | atrāhuḥ suvarṇatvādivyāpyaṃ
<br/>nānaiva ghaṭatvaṃ suvarṇādighaṭeṣu nānājātīyeṣu tādṛksaṃsthānavattvenopā-
<br/>dhinānugataghaṭavyavahārāt tarhi saṃsthānavṛttyevānyatarakarmajatvādivyāpyaṃ
<br/>nānaiva ghaṭatvamastu tannānātvasyāvaśyakatvāt | etāvatā saṃsthānaviśeṣā-
<br/>nvayavyatirekānuvidhānamapi ghaṭavyavahārasya saṅgacchata iti cet na
<br/>mahān nīlo ghaṭaścalatīti parimāṇarūpakarmasāmānādhikaraṇyena
<br/>ghaṭatvapratīteḥ saṃsthāne ca guṇe tadasambhavāt yadvā saṃsthānaviśeṣaikārtha-
<br/>samavāyidravyatvamupādhirghaṭatvam ||</p>
<p>raghuº ṭīº | nobhayamapīti | na saṅgrāhakaṃ nāpi pratikṣepaka-
<br/>mityarthaḥ | virodhāvirodhau sahānavasthānāvasthāne | tathā ca virodhe
<br/>pratikṣepyapratikṣepakabhāvo'virodhe cāvaśyaṃ saṅgrāhyasaṅgrāhakabhāvaḥ lāgha-
<br/>vena sāmānyata eva mitho vyabhicārijātyoḥ sāmānādhikaraṇyavira-
<br/>hasya samānādhikaraṇajātyośca mitho vyabhicārivirahasya viśeṣataśca
<br/>tajjātisamānādhikaraṇābhāvapratiyoginyāstadabhāvasamānādhikaraṇā-
<pb n="88"/>
<br/>yāñca jātestatsāmānādhikaraṇyābhāvasya tajjātisamānādhikara-
<br/>ṇābhāvapratiyogitatsamānādhikaraṇajātestadabhāvāsāmānādhikaraṇyā-
<br/>bhāvasya tādṛśasamānādhikaraṇadharmasya vā tadabhāvasamānādhikaraṇa-
<br/>jātitvābhāvasyaiva tatsamānaśīlaniyamānāṃ cāvadhāraṇāditi bhāvaḥ |
<br/>athaivaṃ mṛtpāṣāṇasuvarṇādighaṭeṣu kathaṃ ghaṭatvamekā jātiḥ | na ca
<br/>saṃsthānaviśeṣavṛttyeva ghaṭatvaṃ paramparāsambandhena rūpādisāmānādhikaraṇya-
<br/>buddhistādṛśasaṃsthānavattvamupādhirvā ghaṭatvamiti vācyam | tatrāpyanya-
<br/>tarakarmajatvādinā sāṅkaryeṇa ekajātyasambhavāt | guṇagatajātau tu na
<br/>sāṅkaryamiti tu nirbījam | atrāhuḥ suvarṇatvādivyāpyaṃ nānaiva
<br/>ghaṭatvaṃ ghaṭapadamapi nānārthameva anugatavyavahārastu saṃsthānavaijātyā-
<br/>graheṇaikajātīyasaṃsthānagrahanibandhanaḥ sarvajanīnānugatapratītisiddhāyā-
<br/>stādṛśajātervyāpyaṃ bhinnamevānyatarakarmajatvādikaṃ bādhakabalena janya-
<br/>tāvacchedakabhede'pyadoṣāt anyatarakarmajatvādijātyanaṅgīkārādvā |
<br/>apare tu pratiniyataparasparaviruddhasaṃsthānādivyaṅgyānāṃ mitho viruddha-
<br/>sāmagrīprayojyānāṃ jātīnāṃ vyañjakasāmagrīsaṅkarāsambhavena saṅkaro
<br/>neṣyate na punaḥ pramāṇe satyapi parāsām ata evānudbhūtarūpādi-
<br/>vādināṃ śuklapītaśītoṣṇādisādhāraṇaṃ pratyakṣatvaprayojakam udbhūtatva-
<br/>manudbhūtatvaṃ ca na jātirmānābhāvāt | śabdasukhādivyāvṛttastu anudbhūta-
<br/>vyavahāro'pratyakṣatvanimittakaḥ | ata eva mandaṃ sukhamapekṣyānugato
<br/>vibhinnajātīyeṣu teṣu teṣūtkṛṣṭatvavyavahāro 'nanubhūte sukhe mānā-
<br/>bhāvena sajātīyasākṣātkārapratibandhakatāvacchedakatvāyogāt | itthaṃ ca
<br/>camareṇumahattvatvamapekṣya gaganādimahattvaparyantamutkarṣo gaganādimahattva-
<pb n="89"/>
<br/>mapekṣya paramāṇuparimāṇaparyantamapakarṣaścaikaika eveti prāhuḥ |
<br/>vyaktibhedeneti | vyaktiviśeṣavṛttitvāvacchinnasaṅgrāhakatvavyaktiviśeṣa-
<br/>vṛttitvāvacchinnapratikṣepakatvenetyarthaḥ | tadatajjātīyeti | tajjāti-
<br/>tatpratikṣepakajātimattve mitho vyabhicārijātyoḥ samāveśe bādhakaṃ
<br/>paridṛśyamāneti ||</p>
<p><b>yaśca yasya jātiviśeṣaḥ sa cet taṃ vyabhicared vyabhi-
<br/>caredapi śiṃśapā pādapamaviśeṣāt tathā ca gataṃ svabhāva-
<br/>hetunā | viparyaye bādhakaṃ viśeṣa iti cet na tasyehāpi
<br/>sattvāt<sup><small>1</small></sup> tadabhāve svabhāvatvānupapatteḥ | upapattau vā
<br/>kiṃ bādhakānusaraṇavyasaneneti viśeṣasya viśeṣaṃ prati
<br/>prayojakatvācca | tathāhi kāryagatamaṅkuratvaṃ prati bīja-
<br/>tvasyāprayojakatve 'bījādapi tadutpattiprasaṅgaḥ ||</b></p>
<p>śaṅkaº ṭīº | yaśceti | śālitvavyāpyaṃ kurvadrūpatvaṃ yadi yave 'pi
<br/>syāt tadā śiṃśapātvamapi vṛkṣatvaṃ vyabhicaredityarthaḥ | kiñcāta ityata
<br/>āha | tathā ceti | viparyaya iti | yadi śiṃśapā vṛkṣaṃ vyabhicaret
<br/>tadātmānamapi<sup><small>2</small></sup> vyabhicarediti vipakṣabādhakabalena svabhāvahetuḥ
<br/>pravartatāmityarthaḥ | tasyehāpīti | kurvadrūpasyāpi śālitvasvabhāvatvā-
<br/>dvipakṣabādhakasyāsya<sup><small>3</small></sup> sattvādityarthaḥ | tadabhāve vipakṣabādhakābhāve |
<note n="89.1"><p>sambhavāt--pāº 2 puº |</p></note>
<note n="89.2"><p>ātmānameva--pāº 1 puº |</p></note>
<note n="89.3"><p>bādhakasya tulyatvāt--pāº 2 puº |</p></note>
<pb n="90"/>
<br/>upapattau veti | vipakṣabādhakābhāve 'pi svabhāvatvopapattau kiṃ
<br/>tadupanyāsenetyarthaḥ | tathāhīti | aṅkuratvāvacchinne kārye bījatvāva-
<br/>cchinnameva kāraṇaṃ śālyaṅkuratvāvacchinne tu śālibījatvamityarthaḥ ||</p>
<p>bhagīº ṭīº | nanu parāparabhāvānupapattirvyaktibhedena samādhāsyata
<br/>ityata āha | yaśceti | śiṃśapātvaṃ yadi vṛkṣatvātyantābhāvasāmā-
<br/>nādhikaraṇyavirodhidharmavanna syādvṛkṣatvābhāvavadvṛtti syāt virodhī
<br/>ca dharmastadavyāpakatve sati tatsāmānādhikaraṇyamevetyarthaḥ | tathā ca
<br/>śiṃśapātvena vṛkṣatvānumānaṃ tādātmye heturna syāditi bhāvaḥ | yadi
<br/>vṛkṣasvabhāvā śiṃśapā vṛkṣaṃ vyabhicaredātmānamevātipatediti yadi
<br/>vipakṣabādhakaṃ tadā śālyantarbhāvenaiva jāyamānavyaktivṛttivaijātyaṃ
<br/>yadi tadatipatedātmānamevātipatediti prakṛte 'pi tulyamiti
<br/>śaṅkottarābhyāmāha | viparyaya iti | yadi ca vipakṣabādhakābhāve-
<br/>'pi svabhāvatvaṃ sidhyati tadā vyāptigrahārthaṃ tadanusaraṇaṃ vyarthamityāha |
<br/>upapattau veti | caturthaṃ pakṣaṃ kurvadrūpamaṅgīkṛtya vivṛṇoti | tathā-
<br/>hīti | nanu na bījabhinnādaṅkurotpattyāsañjanamiṣṭāpatteḥ bījāsa-
<br/>mavahitasāmagrīkatvāpādane ca vaiyadhikaraṇyam | atrāhuḥ aṅkura-
<br/>tvāvacchinnakāryatāpratiyogikakāraṇatānavacchedakatvaṃ bījatvasyāprayo-
<br/>jakatvam tathā cāṅkuratvaṃ yadi bījatvānavacchinnakāraṇatāpratiyogi-
<br/>kakāryatāvacchedakaṃ syāt bījajanyavṛttirna syādityāpādanārthaḥ ||</p>
<p>raghuº ṭīº | samāviṣṭajātyormitho vyabhicāre bādhakaṃ yaśce-
<pb n="91"/>
<br/>tyādi | yasya yajjātīyasya viśeṣa ekadeśavṛttiḥ taṃ tajjātīyaṃ
<br/>tāṃ jātimiti yāvat | śiṃśapā śiṃśapātvaṃ svabhāvahetunā tādā-
<br/>tmyahetunā viparyaya iti | vṛkṣasvabhāvā vṛkṣasāmagryantargatasāmāgrīkā
<br/>ca śiṃśapā yadi vṛkṣamatipatet tatsāmagrīmatipatya vā jāyeta
<br/>tadā ātmānamevātipatet svasāmagrīmevātipatya jāyeteti bādhakaṃ
<br/>tasyeti | aṅkurakurvadrūpasvabhāvastatsāmagryantargatasāmagrīkaśca śāli-
<br/>raṅkurakurvadrūpaṃ ca śālisvabhāvaṃ tatsāmagryantargatasāmagrīkaṃ ca yadi
<br/>tadatipatet tatsāmagrīmatipatya vā jāyeta svātmānamevātipatet
<br/>svasāmagrīmeva cātipatya jāyetetyevaṃrūpasya viparyaye bādhakasyetyarthaḥ |
<br/>tadabhāve viparyaye bādhakābhāve | aprayojakatve aṅkuratvāvacchinnakārya-
<br/>tāpratiyogikakāraṇatānavacchedakatve | abījādapīti | na ca vaiya-
<br/>dhikaraṇyam iṣṭāpattiśca bījabhinnadharaṇyādestadutpādāditi vācyam
<br/>aṅkuratvaṃ yadi jātitve janyatāvacchedakatve vā sati bījamātravṛtti-
<br/>dharmāvacchinnakāraṇatāpratiyogikakāryatāvacchedakaṃ na syāt bīja-
<br/>janyānyavṛttiḥ syāt bījāsamavahitasāmagrījanyavṛttirvā syādityatra
<br/>tātparyāt aṅkuratvaṃ yadi bījamātravṛttidharmāvacchinnakāraṇatāprati-
<br/>yogikakāryatāvacchedakaṃ na syād aṅkuramātravṛttijātirna syādityatra
<br/>tātparyamityanye ||</p>
<p><b>bījasya viśeṣaḥ kathamabīje bhaviṣyatīti cet tarhi
<br/>śālerviśeṣaḥ kathamaśālau syāditi śāle<sup><small>1</small></sup>raṅkurānu-
<note n="91.1"><p>aśālau bhaviṣyatītyaśāle--pāº 1 puº |</p></note>
<pb n="92"/>
<br/>tpattiprasaṅgaḥ | aśālivadabīje'pyasau bhavatu viśeṣaḥ
<br/>tathāpi bījatvaikārthasamaveta evāsāvaṅkuraṃ prati prayojaka
<br/>iti cet na śālitvavyabhicāre śālitvaikārthasama-
<br/>vāyavad bījatvavyabhicāre bījatvaikārthasamavāyenāpi
<br/>niyantumaśakyatvādaviśeṣāt ||</b></p>
<p>śaṅkaº ṭīº | aśāleryavāditaḥ kurvadrūpatvaṃ yathā śālitvaṃ
<br/>vyabhicarati tathā bījatvamapi vyabhicaratu na cātiprasaṅgaḥ bīja-
<br/>tvaikārthasamavetasyaivāṅkurakurvadrūpatvasyāṅkurajanakatāvacchedakatvamityāha |
<br/>aśālivaditi | yathā'śāleraṅkurastathā'bījādapi bhavan kena
<br/>vāraṇīyaḥ | atra yadi bījatvaṃ viśeṣaṇaṃ tadā tasya prayojakatvameva
<br/>syāt upalakṣaṇaṃ cet tadā tu na tantramupalakṣatāvacchedakaikasyā-
<br/>bhāvā<sup><small>1</small></sup>dityāha | śālitveti ||</p>
<p>bhagīº ṭīº | nanu bījatvasyāprayojakatve 'pi naiṣa doṣo'ṅkura-
<br/>kurvadrūpatvasya bījatvavyāpyatvādityāha | bījasyeti | aṅkurakurvadrūpatvaṃ
<br/>yathāśālitvavyāpyatve 'pi śālitvaṃ vyabhicarati tathā bījatvavyāpyatve
<br/>'pi tadbījatvaṃ vyabhicaredityāha | tarhīti | na ca tacchālitvavyā-
<br/>pakameva kuśūlasthaśālau tadabhāvāditi bhāvaḥ | tathā cāṅkuratvaṃ yadi
<br/>śālitvavyāpyāvacchinnakāraṇatāpratiyogikakāryatāvacchedakaṃ syāda-
<br/>śālibījajanyavṛttirna syādityāpādanam tathāpyabījādaṅkurānutpatti-
<note n="92.1"><p>vacchedakaikarūpābhāvā--pāº 3 puº |</p></note>
<pb n="93"/>
<br/>raṅkurakurvadrūpatvasya bījatvavyāpyatvenābhyupapannā<sup><small>1</small></sup> na bījaprayojakatve mānaṃ
<br/>śālitvavyabhicāritve 'pi tasya bījatvavyabhicārasyādarśanāt | bīja-
<br/>tvaikārthasamavetaviśiṣṭādaṅkurotpattirityāha | aśālivaditi | bīja-
<br/>tvaikārthasamavāye yadi bījatvaṃ viśeṣaṇaṃ tadā tasya prayojakatvāpāta
<br/>iti tasyopalakṣaṇatvaṃ vācyam tacca tadavacchedakaikarūpābhāvādayukta-
<br/>mityabījādapi tadutpattiprasaṅga ityāha | śālitveti | tasmāda-
<br/>nanyathāsiddhānvayavyatirekānuvidhāyitayā bījatvamevāṅkurajanane prayo-
<br/>jakam | na ca vaijātyena tadanyathāsiddhiḥ tasyāsiddheḥ ||</p>
<p>raghuº ṭīº | bījatvenājanakatve 'pi bījamātravṛttinā kurva-
<br/>drūpatvena janakatvādāpādakāsiddhimāśaṅkate | bījasyeti | vījasya
<br/>viśeṣaḥ bījaikadeśavṛttijātiḥ | śālyekadeśavṛtteḥ śālitvavyabhicāra-
<br/>vadbījaikadeśavṛtterapi jāterbījatvavyabhicāritvasambhavānnāṅkurakurvadrū-
<br/>patvasya bījamātravṛttitvamityāśayenāha | tarhīti | aśāleḥ śāli-
<br/>bhinnabījādyatra kurvadrūpatve vastugatyā bījatvaikārthasamavāyastatprayojakaṃ
<br/>kiṃ vā tadviśiṣṭamādya āha | śālitvetyādi | śālitvaikārtha sama-
<br/>vāyavaditi tṛtīyāsamarthādvatiḥ śālitvaikārthasamavāyenetyarthaḥ |
<br/>dvitīye tu pratyakṣasiddhatvāllāghavādviśiṣṭasya prayojakatve viśeṣaṇa-
<br/>syāpi tathātvenāvaśyakatvādviśeṣaṇaviśeṣyabhāve vinigamakābhāvācca
<br/>śuddhaṃ bījatvameva prayojakamastu ||</p>
<note n="93.1"><p>vyāpyatvenāpyupapannā--iti kvacit |</p></note>
<pb n="94"/>
<p><b>tasmād yo yathābhūto yathābhūtamātmano'nvayavyatire-
<br/>kāvanukārayati tasya tathābhūtasyaiva tathābhūte sāmarthyam |
<br/>tadviśeṣāstu kāryaviśeṣaṃ prayojayanti śālyādivaditi
<br/>yuktamutpaśyāmaḥ ||</b></p>
<p>śaṅkaº ṭīº | bījatvenaiva kāraṇatā aṅkuratvena ca kāryate-
<br/>tyavaśyamabhyupagantavyamityupasaṃharati | tasmāditi | bīje satyaṅkurasta-
<br/>dabhāve tu nāṅkura iti bījamaṅkuratvāvacchinnameva kāryaṃ pratyanvaya-
<br/>vyatirekāvanukārayati dṛṣṭatvādityarthaḥ ||</p>
<p>bhagīº ṭīº | tacchaṅkā tu bhramādāvapi kāryakāraṇabhāvā-
<br/>skandinī na doṣāyetyāha | tasmāditi ||</p>
<p>raghuº ṭīº | kāraṇākāraṇe tu sahakārisākalyavaikalyābhyā-
<br/>mevopapanne anyathā sahakārisamavahitabījatvenāpi janakatvasya suva-
<br/>catvādityāśayavānupasaṃharati | tasmāditi ||</p>
<p><b>kasya punaḥ pramāṇasyāyaṃ vyāpārakalāpa iti cet
<br/>tadutpattiniścayahetoḥ pratyakṣānupalambhātmakasyeti brūmaḥ |
<br/>atha nyāyena vinā na te paritoṣaḥ śṛṇu tamapi | tadā
<br/>yadaṅkuraṃ pratyaprayojakaṃ na tadbījajātīyaṃ yathā śilāśaka-
<br/>lam aṅkuraṃ pratyaprayojakaṃ ca kuśūlanihitaṃ bījamabhyupetaṃ
<br/>parairiti vyāpakānupalabdhiḥ prasaṅgahetuḥ ||</b></p>
<pb n="95"/>
<p>śaṅkaº ṭīº | paraḥ pṛcchati | kasyeti | pramāṇaṃ vinā hasta-
<br/>samācaraṇamātraṃ sarvamidamiti bhāvaḥ | ayamiti | bījatvamevāṅkuraṃ
<br/>prati svarūpayogyatāvacchedakaṃ na tvaṅkure kurvadrūpatvamiti pratipādanārthaṃ
<br/>yaḥ pūrvokto vyāpārakalāpa ityarthaḥ | uttaram | tadutpattīti | tata
<br/>utpattistadutpattiḥ kāryakāraṇabhāvaḥ | sa ca pratyakṣānupalambhābhyā-
<br/>manvayavyatirekābhyāmeva gamyate tathā ca bīje satyaṅkurastaṃ vinā
<br/>nāṅkura iti pratyakṣādevānvayavyatirekagrahasahakāriṇonumānādvā gṛhyata
<br/>iti kā tatra kathantetyarthaḥ | nanu tathāpi kathāyāṃ nyāya upa-
<br/>darśanīyo bhavatītyata āha | atheti | saugatamatānusāreṇaiva nyāya-
<br/>mupadarśayati | yaditi | bījajātīyaṃ nāṅkuraṃ prati prayojakamiti
<br/>tvayābhyupagamyate tadā tvadabhyupagamānusāreṇa kuśūlasthasya bījasya
<br/>bījajātīyatvaṃ na syādityarthaḥ | yadi kuśūlasthaṃ bījamaṅkuraṃ prati
<br/>prayojakaṃ na syādbījaṃ na syādityasmaddiśā tarkoktiḥ | nanu kuśūla-
<br/>syasyāṅkurāprayojakatvamāpādakamevāsiddhamityata āha | abhyupeta-
<br/>miti | parābhyupagamamātreṇaiva tarkapravṛtternāpādakāsiddhistatra doṣa
<br/>ityarthaḥ | paraiḥ saugataiḥ | prasaṅgātmako hetuḥ prasaṅgahetuḥ | vyāpakānu-
<br/>palabdhiriti | bījatvasya vyāpakamaṅkuraprayojakatvaṃ tvayā ca tathā
<br/>nābhyupagamyata iti tvaddiśā tadanupalabdhirityarthaḥ ||</p>
<p>bhagīº ṭīº | ayamiti | kāryasāmānye kāraṇasāmānyaṃ
<br/>prayojakamiti kiṃ pramāṇaniśceyamityarthaḥ | tadutpattīti | kāraṇā-
<br/>nvaye kāryānvayastadabhāve kāryābhāva iti grāhakasya pratyakṣasyetyarthaḥ |
<pb n="96"/>
<br/>kathāyāṃ pratyakṣamapyanumānacchāyayaiva prayoktavyamityāha | athati | parai-
<br/>riti | naiyāyikasyāpasiddhāntanirāsāya vyāpaketi | bījatvaṃ
<br/>pratyaṅkuraprayojakatvasya vyāpakatvāt tasyānupalabdhiraṅkurāprayojakatvo-
<br/>palabdhirityarthaḥ | nanu kuśūlasthabījasyāṅkurāprayojakatvaṃ svatosiddha-
<br/>mityata āha | prasaṅgeti | svamate tu yadīdamaṅkuraṃ pratyaprayojakaṃ
<br/>syādbījajātīyaṃ na syāditi prasaṅgāya vaktavyo heturityarthaḥ ||</p>
<p>raghuº ṭīº | tadutpattistasmādutpattiḥ | kāryakāraṇabhāvaḥ |
<br/>pratyakṣaṃ kāraṇānvaye kāryasya pratyakṣam anupalambhaśca kāraṇavyatireke
<br/>kāryavyatirekasyopalambhaḥ | tathā cānvayavyatirekagrahasadhrīcīnasya pratya-
<br/>kṣasyetyarthaḥ | pararītyaiva paraṃ prati satarkanyāyaprayogamāha | yadaṅkura-
<br/>mityādi | paraiḥ saugataiḥ | vyāpakasya vījatvasyāṅkuraprayojakatva-
<br/>syānupalabdhiranupalabdhiviṣayo'bhāvaḥ | prasaṅgahetuḥ prasaṅgasya prasajjako
<br/>vā hetuḥ ||</p>
<p><b>viparyaye 'pi kiṃ bādhakamiti cet aṅkurasya jāti-
<br/>pratiniyamākasmikatvaprasaṅga ityuktaṃ bījatvaṃ tasya pratyakṣa-
<br/>siddhamaśakyāpahravamiti cedastu tarhi viparyayaḥ | yadbījaṃ
<br/>tadaṅkuraṃ prati prayojakaṃ yathāntyasāmagrīmadhyamadhyāsīnaṃ
<br/>bījaṃ bījaṃ cedaṃ vivādāspadamiti<sup><small>1</small></sup> svabhāvahetuḥ ||</b></p>
<p>śaṅkaº ṭīº | viparyaya iti | aṅkurāprayojakamapi bījaṃ
<br/>syādityatra kiṃ bādhakamityarthaḥ | tarkamūlavyāptau vipakṣe bādhakamāha |
<note n="96.1"><p>vivādapadaṃ--pāº 1 paº |</p></note>
<pb n="97"/>
<br/>aṅkurasyeti | bījatvasyāvyāpakamaṅkuraprayojakatvaṃ yadi syāt tadā'bī-
<br/>jādapyaṅkuraḥ syāt<sup><small>1</small></sup> taccāniṣṭamityarthaḥ | nanu tarkamātramatantramityata
<br/>āha | astu tarhīti | bījatvameva svabhāvahetuḥ tacca kuśūlasthe
<br/>svarūpāsiddhaṃ māsyāditi prathamata eva paramaṅgīkārayati | bījatvaṃ
<br/>tasyeti | kuśūlasthaṃ bījamaṅkuraprayojakaṃ bījatvāt kṣetrapatitabīja-
<br/>vadityarthaḥ ||</p>
<p>bhagīº ṭīº | nanvaṅkurāprayojakasyāpi bījatvaṃ syādityāha |
<br/>viparyaye 'pīti | jātipratiniyamaḥ kāryamātravṛttijātīyatvam |
<br/>aṅkuratvaṃ yadītarāprayojakatve sati bījāprayojyaṃ syādaprayojyaṃ
<br/>syādityākasmikārthaḥ | tarkasya paryāyaparyavasānāyāha | bījatvamiti ||</p>
<p>raghuº ṭīº | ākasmikatvaṃ nirnimittakatvam | svabhāvahetura-
<br/>numāpako hetuḥ | tādātmyaheturityanye ||</p>
<p><b>aṅkurasya hi jātipratiniyamo na tāvannirnimittaḥ
<br/>sārvatrikatvaprasaṅgāt | nāpyanyanimittaḥ tathābhūtasya
<br/>tasyābhāvāt ||</b></p>
<p>śaṅkaº ṭīº | uktamākasmikatvaprasaṅgaṃ prapañcayati | aṅkurasya
<br/>hīti | nirnimittatvaṃ niyatajātīyakāraṇāprayojyatvam | sārvatrika-
<note n="97.1"><p>aṅkurasyeti | bījatvena cedaṅkuraprayojakatā na syāt tadā
<br/>kadācidabījādapyaṅkuraḥ syāt--pāº 3 puº |</p></note>
<pb n="98"/>
<br/>tvamaṅkurātiriktavṛttitvam | aṅkuratvaṃ yadi bījatvāvacchinnakāraṇatā-
<br/>pratiyogikakāryatāvacchedakaṃ na syādaṅkuramātravṛttijātirna syād
<br/>dravyatvādivadityarthaḥ | nanu kurvadrūpatvādinimittakameva tat syādityata
<br/>āha | nāpīti | tathābhūtasyeti | aṅkuramātraniyāmakasyetyarthaḥ |
<br/>abhāvāditi | tasyāprāmāṇikatvādityarthaḥ ||</p>
<p>bhagīº ṭīº | jātipratiniyamākasmikatvaṃ spaṣṭayati | aṅkura-
<br/>syeti | aṅkuratvaṃ yadyekarūpāvacchedyakāraṇatāpratiyogikakāryatāva-
<br/>cchedakaṃ na syāt kāryamātravṛtti na syādityarthaḥ | nāpyaṅkurakurvadrūpatvaṃ
<br/>tanniścāyakaṃ tasyāprāmāṇikatvādityāha | nāpīti ||</p>
<p>raghuº ṭīº | ukte nirnimittakatve 'niṣṭamāha | sārvatrikatveti |
<br/>sārvatrikatvaṃ kāryamātrāvṛttitvam | tathā cāṅkuratvaṃ yadi kiñci-
<br/>drūpāvacchinnakāraṇatāpratiyogikakāryatāvacchedakaṃ na syāt kārya-
<br/>mātravṛttijātirna syādityarthaḥ | nāpyanyeti | tathā ca sanimi-
<br/>ttakatvasādhakaṃ kāryamātravṛttijātitvaṃ klṛptaśālitvādibādhāt klṛpta-
<br/>kalpanāgauravapratisandhānasahitaṃ bījatvasya nimittatvaṃ sādhayatīti ||</p>
<p><b>seyaṃ nimittavattā vipakṣād vyāvartamānā<sup><small>1</small></sup> svavyā-
<br/>pyamādāya bījaprayojakatāyāmeva viśrāmyatīti prati-
<br/>bandhasiddhiḥ ||</b></p>
<note n="98.1"><p>nivartamānā--pāº 1 puº |</p></note>
<pb n="99"/>
<p>śaṅkaº ṭīº | vipakṣāditi | nirnimittādityarthaḥ | yadvā
<br/>bījāprayojyādityarthaḥ<sup><small>1</small></sup> | svavyāpyaṃ bījaprayojyatāvyāpyaṃ kāryamātra-
<br/>vṛttijātimādāya bījaprayojyatāyāmaṅkurasya viśrāmyati | prayoja-
<br/>katāyāmiti pāṭhe bahuvrīhiḥ | pratibandheti | yadyadbījaṃ tatsarvamaṅkura-
<br/>prayojakamiti vyāptisiddhirityarthaḥ ||</p>
<p>bhagīº ṭīº | vipakṣānimittakād bījetaraprayojyatvetyarthaḥ |
<br/>svavyāpyaṃpratiniyatajātīyatvamityarthaḥ | bījeti | anyasya tatprayo-
<br/>jakasyābhāve pariśeṣādityarthaḥ ||</p>
<p>raghuº ṭīº | seyaṃ nimittavattā vipakṣānnirnimittāt svavyāpyaṃ
<br/>kāryamātravṛttijātitvamādāya vyāvartamānā aṅkuratve siddhyantīti
<br/>pariśeṣād bījaprayojakatāyāmeva viśrāmyati aṅkuratvasya bīja-
<br/>prayojyatve sidhyati bījasyāpyaṅkuraprayojakatvaṃ sidhyatītyarthaḥ | bījaṃ
<br/>prayojakaṃ yasyeti bahuvrīhirityanye | bījaprayojyatāyāmiti pāṭhastu
<br/>sugama eva ||</p>
<p><b>athavā kṛtamaṅkuragraheṇa<sup><small>2</small></sup> bījasvabhāvatvaṃ kvacit kārye
<br/>prayojakaṃ na vā | na cet na tatsvabhāvaṃ bījaṃ tena rūpeṇa
<br/>kvacidapyanupayogāt | evaṃ ca pratyakṣasiddhaṃ bījasvabhāvatvaṃ
<note n="99.1"><p>bījāprayojanādityarthaḥ--pāº 3 puº |</p></note>
<note n="99.2"><p>kimaṅkuragraheṇa--pāº 3 puº |</p></note>
<pb n="100"/>
<br/>nāsti sarvapramāṇāgocarastu viśeṣo'stīti viśuddhā
<br/>buddhiḥ kvacidupayogepyekasya tena rūpeṇa sarveṣāmaviśeṣa-
<br/>stādrūpyāt | tathā ca kathaṃ kiñcideva bījaṃ svakāryaṃ
<br/>kuryāt nāparāṇi na ca vastumātraṃ tatkāryam abījāt
<br/>tadanutpattiprasaṅgāt | nāpi bījamātram aṅkurakāri-
<br/>ṇo'pi tadutpattiprasaṅgāt | nāpyaṅkurādyanyatamamātram
<br/>prāgapi tadutpattiprasaṅgāt ||</b></p>
<p>śaṅkaº ṭīº | kṛtamaṅkureti<sup><small>1</small></sup> | aṅkuratvāvacchinnaṃ kāryaṃ prati
<br/>bījānāṃ bījatvenaiva kāraṇateti kiṃ viśiṣya vyavasthāpanagraheṇa
<br/>prakārāntareṇāpi pariśeṣādinā tathaiva paryavasyatītyarthaḥ | bījatvena
<br/>kvacit kārye bījaṃ yadi prayojakaṃ na bhavet tadā tena rūpeṇa
<br/>tadasat syāditi | tacca kāryaṃ pariśeṣādaṅkurarūpameva setsyatīti
<br/>praghaṭṭakārthaḥ | bījasvabhāvatvamiti | bījatvaṃ kiñcitkāryaṃ prati
<br/>kāraṇatāvacchedakaṃ na veti vikalpārthaḥ | na tatsvabhāvamiti | tarhi
<br/>bījatvaṃ jātireva na syādityarthaḥ | nanu bījatvaṃ māstu aṅkurakurva-
<br/>drūpatvameva tathā syādityata āha | evaṃ ceti | kvaciditi | bījatvena
<br/>rūpeṇa bījānāṃ kiñcitkāryaṃ prati janakatvābhyupagame sarvāṇyeva<sup><small>2</small></sup>
<br/>bījāni tathā syuḥ bījatvāviśeṣādityarthaḥ | vastumātramiti |
<note n="100.1"><p>kimaṅkureti--pāº 1 puº |</p></note>
<note n="100.2"><p>sarvāṇyapi--pāº 2 puº |</p></note>
<pb n="101"/>
<br/>kāryamātramityarthaḥ | yadvā sarvaṃ vastu kṣaṇikameveti tadabhiprāyeṇoktaṃ
<br/>vastumātramiti | evaṃ sati bījāsamavadhāne ghaṭapaṭādyapi na
<br/>syādityāha | abījāditi | nanu bījādbījameva kāryamastu
<br/>samānasantānasyaiva mayā kṣaṇikatvavādinābhyupagamādityata āha |
<br/>nāpīti | tarhi caramādapi bījādbījamevotpadyeta nāṅkuraḥ aṅkura-
<br/>syāpyutpāde vā samānadeśatāvirodhaḥ bījasantānānuparamaḥ prāthamika-
<br/>bījānutpattiśceti bhāvaḥ | nanu bījamaṅkuro bījānubhavaśca kāryāṇi
<br/>bījatvāvacchinnakāraṇājjāyantāmityata āha | nāpīti | kāryamiti
<br/>śeṣaḥ | tarhyutpannamātrādapi bījādetāni kāryāṇi syurityāha |
<br/>prāgapīti | sahakārisamavadhānāditi śeṣaḥ ||</p>
<p>bhagīº ṭīº | yadvā pariśeṣādbījatvamaṅkuraprayojakamityāha |
<br/>athaveti | na tatsvabhāvamiti | bījatvaṃ yadi kāraṇatāvacchedakaṃ na
<br/>syāt dravyatvavyāpyajātirna syāt | yadvā bījaṃ yadi bījatvena
<br/>kāraṇaṃ na syāt tadrūpavanna syādityarthaḥ | atreṣṭāpattiṃ nirasyati |
<br/>evaṃ ceti | vyāghātāntaramāha | sarveti | viśeṣaḥ kurvadrūpatvaṃ
<br/>tasyāmānakatvādityarthaḥ | kvaciditi | bījatvena rūpeṇeti śeṣaḥ |
<br/>aviśeṣaḥ bījavyaktīnāṃ sarvāsāṃ kāraṇatāvacchedakabījatvasyāvaiśi-
<br/>ṣṭyāt kāraṇatayā na viśeṣa ityarthaḥ | anyathā tatrāṅkurārthi-
<br/>pravṛttirna syādityarthaḥ | nanu vastumātraṃ prati bījatvena kāraṇatva-
<br/>mastvityata āha | na ceti | vastumātrasya bījakāryatve bījāsamava-
<br/>hitasāmagrītaḥ kāryaṃ na syādityarthaḥ | nanu bījasantānādbījasantā-
<pb n="102"/>
<br/>nāntaraṃ bījatvena syādityata āha | nāpīti | aṅkurakāriṇa iti
<br/>pañcamī caramabījādapi bījotpattiprasaṅgaḥ | tathā ca bījāṅku-
<br/>rayormūrtayoḥ samānadeśatāpattirbījasantānānuparamaḥ prathamabījā-
<br/>nutpattiśca syāditi bhāvaḥ | aṅkurādīti | ādipadādbījaṃ tadanu-
<br/>bhavaśceti na tamappratyayānupapattiḥ | tatkāryamityanuṣajyate | bījaṃ
<br/>sahakārinirapekṣaṃ tajjanakaṃ tatsāpekṣaṃ vā ādye prāgapīti | saha-
<br/>kārisamavadhānāditi śeṣaḥ | taddutpattiraṅkurotpattiḥ ||</p>
<p>raghuº ṭīº | yadyapi caitāvatāpi bījatvasya prayojakatvaṃ na
<br/>siddhyati<sup><small>1</small></sup> kṣititvāderapi tathātvasambhavāt tathāpyakurvāṇasādhāraṇa-
<br/>rūpasya prayojakatvasiddhyaiva siddhamīhitaṃ vyudaste ca bādhake anvaya-
<br/>vyatirekayostulyatayā bījatvasyāpi prayojakatvaṃ na durlabhamiti
<br/>hṛdayam | prāgukte abījādaṅkurotpattiprasaṅge tātparyamityanye ityanu-
<br/>śayenaiva vā athavetyādi | pareṣāṃ jātimātrasya janakatāvacchedakatva-
<br/>naiyatyamabhipretyāha | bījasvabhāvatvamityādi | bījatvaṃ kiñcitkārya-
<br/>janakatāvacchedakaṃ na veti phalitārthaḥ | neti pakṣe dūṣaṇamāha |
<br/>na taditi | taceṣṭāpattāvāha | evaṃ cetyādi | viśeṣaḥ kurvadrūpatvam
<br/>prayojakamiti pakṣaṃ dūṣayati | kvacidityādinā | kvacidaṅkurādau
<br/>kārye ekasya kurvadrūpasya bījasya tena bījatvena rūpeṇa upayoge
<br/>janakatve sarveṣāmaṅkurādyakurvadrūpāṇāmapi bījānāmaviśeṣaḥ aṅku-
<note n="102.1"><p>nāyāti--pāº 2 puº |</p></note>
<pb n="103"/>
<br/>rādikāraṇatvena na viśeṣastādrūpyāt aṅkurādijanakatāvacchedaka-
<br/>bījatvaśālitvāt svakāryamaṅkurādi aparāṇi aṅkurādyakurvadrūpāṇi
<br/>bījāni kathaṃ na kuryuryadi samarthasyāpi sahakārivirahānnā-
<br/>karaṇam | atha vastumātraṃ bījatvāvacchinnakāryamasmākaṃ vastumātrasyaiva
<br/>kṣaṇikatvena kāryatvāt na ca vastvakāri kiñcidapi bījamityāśaṅkya
<br/>nirākurute | na cetyādinā | abījādbījaśūnyakāraṇakalāpāt
<br/>tasya vastuno'nutpatteḥ prasaṅgāt | nāpi bījamātramiti<sup><small>1</small></sup> | pareṣāṃ
<br/>pūrvapūrvabījakṣaṇenottarottarabījakṣaṇajananāt | tadutpattīti | bījo-
<br/>tpattītyarthaḥ | prāthamikabījānutpādabījasantānānuparamaprasaṅgo'pi
<br/>draṣṭavyaḥ | aṅkurādyanyatamamātraṃ kadācidaṅkuraḥ kadācidbījaṃ kadāci-
<br/>ccānubhava ityarthaḥ | prāgapīti | prāgaṅkurasya paścācca bījasyotpatti-
<br/>prasaṅgādityarthaḥ | bījatvenāṅkurādijananasāmarthyāditi bhāvaḥ ||</p>
<p><b>yadā yadutpannaṃ sat yatkāryānukūlasahakārimadhyama-
<br/>dhiśete tadā tadeva kāryaṃ prati tasya prayojakatvamiti
<br/>cet tat kimavāntarajātibhedamupādāya bījasvabhāvenaiva
<br/>vā | ādye sa eva jātibhedastatra prayojakaḥ kimāyātaṃ
<br/>bījatvasya dbitīye tu samānaśīlānāmapi sahakāri-
<br/>vaikalyādakaraṇamityāyātaṃ tattatsahakārisāhitye<sup><small>2</small></sup> sati
<note n="103.1"><p>bījamātravṛtti--pāº 2 puº |</p></note>
<note n="103.2"><p>sahakārisākalye--pāº 1 puº |</p></note>
<pb n="104"/>
<br/>tattatkāryaṃ prati prayojakasya bījasvabhāvasya<sup><small>1</small></sup> sarvasādhā-
<br/>raṇatvāditi ||</b></p>
<p>śaṅkaº ṭīº | sahakārisamavadhānaṃ śaṅkate | yadeti |
<br/>avāntareti | aṅkurakurvadrūpatvādītyarthaḥ | ādya iti | bījatvena
<br/>bījāni kvacit kārye prayojakānīti prastute jātyantaramatantrama-
<br/>nupalambhabādhitaṃ ceti bhāvaḥ | dvitīya iti | evaṃ satyaṅkuramapi
<br/>prati bījatvenaiva kāraṇatvamāyātamiti siddhaṃ naḥ samīhitamityarthaḥ |
<br/>aṅkuraṃ prati bījaṃ bījatvenaiva nimittakāraṇamityabhiprāyeṇāpi
<br/>prakṛtasiddhau yadyapi bījasyetyādiśaṅkā kaiścitkṛtānādeyā |
<br/>samānaśīlānāmiti | bījatvena ca kāraṇānāmityarthaḥ ||</p>
<p>bhagīº ṭīº | antyaṃ śaṅkate | yadeti | bījaṃ yadā yatkārya-
<br/>sāmagrīmadhyāste tadā tatkāryajanakamityarthaḥ | tathāpyaṅkure janayitavye
<br/>bījasya bījatvaṃ prayojakamiti sandigdhameveti pariharati | tat
<br/>kimiti | avāntarajātibhedaḥ kurvadrūpatvam | sa eveti | tasyaiva
<br/>kāraṇatāvacchedakatvādityarthaḥ | samāneti | bījatvenaiva svarūpa-
<br/>yogyānāmityarthaḥ | yadyapi bījasyāntyāvayavitvānnāṅkurajanakatvaṃ
<br/>tadavayavānāṃ ca na bījatvaṃ ghaṭatvavat tasyāpyavayavāvayavyavṛttitvāt |
<br/>tathāpi bījapadaṃ lakṣaṇayā tadavayavaparam | prayojakatvaṃ ca aṅkura-
<br/>tvāvacchinnakāryatāpratiyogikakāraṇatāvacchedakatvam ||</p>
<note n="104.1"><p>svābhāvyasya--pāº 1 puº |</p></note>
<pb n="105"/>
<p>raghuº ṭīº | avāntarajātibhedaṃ tattatkāryakurvadrūpatvam
<br/>athāṅkurādyanyatamatvena kāryatā aṅkurādayastu vyaktisthānīyā iti mataṃ
<br/>naitadapi prāthamikabījānutpattiprasaṅgāt | aṅkuratvāvacchinnaṃ pratyapi
<br/>prayojakatvasya vaktavyatvāt anyatamatvena janyatve mānābhāvācceti ||</p>
<p><b>atrāpi prayogaḥ | yadyena rūpeṇārthakriyāsu nopa-
<br/>yujyate na tat tadrūpam | yathā bījaṃ kuñjaratvena kiñci-
<br/>dapyakurvanna kuñjarasvarūpaṃ tathā ca śālyādayaḥ sāmagrī-
<br/>praviṣṭā bījatvenārthakriyāsu nopayujyanta iti vyāpakā-
<br/>nupalabdhiḥ prasaṅgahetuḥ tadrūpatāyā arthakriyāṃ prati
<br/>yogyatayā vyāptatvāt anyathātiprasaṅgāt ||</b></p>
<p>śaṅkaº ṭīº | yadyeneti | yajjātyavacchedena yasya kiñcit-
<br/>kāryaṃ prati na kāraṇatā tat tajjātīyaṃ ca na bhavati yathā na
<br/>bījaṃ kuñjaratvajātimadityarthaḥ | tvayā ca kṣetrapatitānāmapi
<br/>śālyādīnāṃ bījatvenāṅkuraṃ prati kāraṇatā nābhyupagamyata iti te
<br/>bījajātīyā na bhaveyuḥ | yadyapi guṇānāṃ guṇatvena na kiñcit
<br/>prati kāraṇatā na ca te na guṇajātīyāstathāpi paramatābhiprāye-
<br/>ṇāyaṃ prayogaḥ | vyāpaketi | tajjātyavacchedenārthakriyākāritvaṃ
<br/>tajjātīyatvavyāpakaṃ tasyānupalabdhistadviparītopalabdhistvadabhyupagame-
<br/>netyarthaḥ | prasaṅgamūlabhūtāṃ vyāptimāha | tadrūpatāyā iti | anyatheti |
<br/>anyathā bījamapi kuñjarajātīyaṃ syādityarthaḥ ||</p>
<pb n="106"/>
<p>bhagīº ṭīº | paramatamāśrityāha | yadyeneti | vyāpaketi |
<br/>tadrūpatvavyāpakaṃ tena rūpeṇārthakriyākāritvaṃ tasyānupalabdhistadvipa-
<br/>rītopalabdhirityarthaḥ | tadrūpatāyā dravyatvavyāpyabījavṛttijātirūpa-
<br/>tāyā ityarthaḥ | tādṛśajāteśca kāraṇatānavacchedakatve kurvadrūpatvamapi
<br/>tathā na syādityāha | anyatheti ||</p>
<p>raghuº ṭīº | yena rūpeṇeti | rūpamiha pareṣāṃ jātimātram |
<br/>sāmagrīti | yatkiñcitkāryasāmagrīpraviṣṭāḥ kuśūlasthādaya iti
<br/>yāvat | nopayujyante paramate atiprasaṅgāt bījāderapi kuñjara-
<br/>tvādiprasaṅgāt ||</p>
<p><b>tadrūpatvametasya pratyakṣasiddhatvādaśakyāpahnavamiti cet
<br/>astu tarhi viparyayaḥ yadyadrūpaṃ tat tena rūpeṇārthakriyā-
<br/>sūpayujyate yathāsvabhāvena sāmagrīniveśino bhāvā
<br/>bījajātīyāścaite<sup><small>1</small></sup> kuśūlasthādaya iti svabhāvahetuḥ
<br/>tadrūpatvamātrānubandhitvād yogyatāyāḥ ||</b></p>
<p>śaṅkaº ṭīº | nanu kuśūlasthasyāpi bījajātīyatvamanubhava-
<br/>siddhatvādaśakyāpahnavamityāha | tadrūpatvamiti | kuśūlasthaṃ bījaṃ
<br/>bījatvenaivārthakriyāprayojakaṃ bījatvāt yannaivaṃ tannaivaṃ yathā kuñjara
<br/>iti vyatirekī | tvayāpi kurvadrūpatvajāteraṅkuraprayojakatāyāmevaṃ
<note n="106.1"><p>bījarūpāścaite--pāº 2 puº |</p></note>
<pb n="107"/>
<br/>prayoktavyamityāha | yathāsvabhāveneti | kurvadrūpatvenetyarthaḥ | tathāhi
<br/>sāmagrīmadhyagataṃ bījamaṅkurakurvadrūpatvajātīyamaṅkuraprayojakatvāt yannaivaṃ
<br/>tannaivaṃ yathā śilāśakalamiti bhāvaḥ | anumāne upanayāvayavamāha |
<br/>bījajātīyāścaita iti | ādipadāt kṛṣībalanīyamānabīja-
<br/>saṅgrahaḥ | yadvā yadyadrūpamiti sāmānyavyāptāveva tanmate kurvadrūpatva-
<br/>dṛṣṭāntonvayenaiva | upadarśitavyāptau bījamāha | tadrūpatveti ||</p>
<p>bhagīº ṭīº | yadyadrūpamiti | bījaṃ bījatvāvacchinnakāraṇa-
<br/>tākaṃ bījatvāt yanna tathā tanna bījajātīyamityarthaḥ | svabhāvena
<br/>kurvadrūpatvenetyarthaḥ ||</p>
<p>raghuº ṭīº | svabhāveneti | svīyo bhāvo dharmo jātibhedaḥ
<br/>pareṣāṃ kurvadrūpatvamasmākaṃ tu bījatvādikaṃ sāmānyataśca dṛṣṭāntatā ||</p>
<p><b>tataścāsti kiñcit kāryaṃ yatra bījatvena bījamupa-
<br/>yujyate iti bījānubhava evāsādhāraṇaṃ kāryaṃ yatra bījatvaṃ
<br/>prayojakaṃ tacca sarvasmādeva bījādbhavatīti kimanupapanna-
<br/>miti cet na yaugikatadanubhavasya tadantareṇāpyupapatteḥ |
<br/>laukika iti cet na satyametat na tvidamavaśyaṃ
<br/>sarvasmādbījādbhavati indriyādipratyāsatterasadātanatvāt
<br/>asārvatrikatvācca ||</b></p>
<pb n="108"/>
<p>śaṅkaº ṭīº | tadevaṃ sāmānyataḥ siddhau bījatvenāṅkuraṃ prati
<br/>prayojakatvasādhanāya pariśeṣamupakramamāṇaḥ śaṅkate | bījānubhava
<br/>eveti | anubhavo nirvikalpakaṃ yoginirvikalpakaṃ na viṣayajanya-
<br/>mityāha | yaugiketi | laukikaṃ tu nirvikalpakaṃ na sarvatra kārya-
<br/>miti<sup><small>1</small></sup> śaṅkottarābhyāmāha | laukika iti ||</p>
<p>bhagīº ṭīº | bījānubhavo bījanirvikalpakaṃ yogināma-
<br/>tīndriyaviṣayakasākṣātkāre vyabhicāreṇa tadanubhave viṣayasyā-
<br/>hetutvamityāha | yaugiketi | na tviti | vyabhicārasandehe'pi
<br/>kāraṇatvāniścayādityarthaḥ | indriyapratyāsattīnāṃ nirvikalpakahetu-
<br/>tvādāha | indriyeti ||</p>
<p>raghuº ṭīº | anubhavaḥ sākṣātkāraḥ | indriyeti pratyāsatte-
<br/>rityasmanmate | paramate tathotpādaviśeṣasya ||</p>
<p><b>tataśca yogyamapi sahakāryasannidhānānna<sup><small>2</small></sup> karotī-
<br/>tyarthasiddham kāryāntaramevātīndriyaṃ sarvabījābyabhi-
<br/>cāri bhaviṣyatīti cet tanna tāvadupādeyam amū-
<note n="108.1"><p>na sarvabījakāryamiti--pāº 2 puº |</p></note>
<note n="108.2"><p>sannidherna--pāº 2 puº |</p></note>
<pb n="109"/>
<br/>rtasya mūrtānupādeyatvāt paridṛśyamānamūrtaghaṭitatayā<sup><small>1</small></sup>
<br/>mūrtāntarasya taddeśasyānupapatteḥ nāpi sahakāryaṃ mithaḥ
<br/>sahakāriṇāmavyabhicārānupapatteḥ ||</b></p>
<p>śaṅkaº ṭīº | nanu yadbījamindriyapratyāsannaṃ tannirvikalpakaṃ
<br/>janayatyevetyata āha | tataśceti | tāvatāpi sthairyasiddhiriti bhāvaḥ |
<br/>sarvabījāvyabhicārī sarvabījajanyamupādeyaṃ samavetaṃ tanmate doṣa-
<br/>māha | amūrtasyeti | dravyasyeti svamate viśeṣyaṃ paridṛśyamāno
<br/>mūrtoṅkuraḥ tathā cāṅkureṇa tasya kāryasya samānadeśatvaṃ prasajyetetyarthaḥ |
<br/>nanu tadatīndriyakāryaṃ prati bījatvāvacchinnaṃ nimittakāraṇameva
<br/>syādityata āha | nāpīti | sahakāryaṃ sahakārisamavahitabīja-
<br/>nimittakamityarthaḥ | syādevaṃ yadi bījasya sahakārisamavadhānaṃ
<br/>dhrauvyaṃ bhavet | tathā ca yadeva vījaṃ tadasamavahitaṃ tasyaiva tatkāryaṃ
<br/>na bhavedityāha | mitha iti | avyabhicārānupapatteḥ | kāryāvyabhi-
<br/>cārānupapatteḥ | na hi sarveṣāṃ sahakāriṇāmekaṃ kiñcit sārvadikaṃ
<br/>kāryamiti niyamostītyarthaḥ ||</p>
<p>bhagīº ṭīº | tat kāryāntaram upādeyaṃ samavetakārya-
<br/>mityarthaḥ | tadapyamūrtaṃ mūrtaṃ vā | ādye amūrtasyeti | etañca bauddhamata-
<br/>māśritya tanmate rūpāderapi mūrtatvāt | antye paridṛśyamāneti |
<br/>aṅkureṇa saha samānadeśatāvirodhādityarthaḥ | nāpīti | bījatvena
<note n="109.1"><p>mūrtapratihatatayā--pāº 1 puº |</p></note>
<pb n="110"/>
<br/>yatra bījaṃ nimittakāraṇaṃ tatkāryasyānyadeva samavāyikāraṇa-
<br/>mityapi nāsti | sahakāripratyāsatteranāvaśyakatvāt tadasannidhāne
<br/>kāryānutpattau bījasya kāryāvyabhicārābhāvādityarthaḥ ||</p>
<p>raghuº ṭīº | upādeyamapyamūrtaṃ mūrtaṃ vā ādye amūrtasyeti |
<br/>etacca paramatena teṣāṃ rūpādyatiriktasya dravyasyābhāvādrūpādereva
<br/>mūrtatvāt | antye paridṛśyeti | paridṛśyamānaṃ pareṣāmuttarottarabījaṃ
<br/>sahakāryamupādānasāhityena yat kriyate | mitha iti | tathā
<br/>copādānasahakāriṇorvirahe 'pi sahakāryupādānasattve kāryasyotpāde
<br/>vyabhicārāt tayorakāraṇatvam anutpāde ca siddhaṃ samarthasyāpi
<br/>sahakārivirahādakaraṇamiti | na ca dhvaṃsa eva sādhāraṇaṃ kārya-
<br/>miti kāryātiriktasya tasya tavālīkatvāt kāryasya ca vivecita-
<br/>tvāditi bhāvaḥ ||</p>
<p><b>api caivaṃ sati prayojakasvabhāvo nānvayavyatireka-
<br/>gocaraḥ tadgocarastu na prayojakaḥ dṛśyaṃ ca kāryajātama-
<br/>dṛśyenaiva svabhāvena kriyate dṛśyena tvadṛśyameveti so'yaṃ
<br/>yo dhruvāṇītyasya viṣayaḥ ||</b></p>
<p>śaṅkaº ṭīº | api caivamiti | yadi bījatvāvacchedenaivā-
<br/>tīndriyaṃ kāryaṃ yadi ca kurvadrūpatvamatīndriyamaṅkurakāraṇatāvacchedakaṃ
<br/>na tu bījatvamityarthaḥ | kāraṇatāvacchedakasya bījatvasya kāryatāva-
<br/>cchedakasyāṅkuratvādeḥ pratyakṣasiddhatvameva dhruvatvaṃ tathā ca</p>
<pb n="111"/>
<p><lg><l>yo dhruvāṇi parityajya adhruvāṇi ca sevate |</l>
<l>dhruvāṇi tasya naśyanti adhruvaṃ naṣṭameva ca ||</l></lg>
<br/>iti sarvaprakārikānupapattirityarthaḥ ||</p>
<p>bhagīº ṭīº | vaijātyābhyupagame 'niṣṭāntaramāha | api ceti |
<br/>prayojakaḥ kāraṇatāvacchedakaḥ svabhāvaḥ kurvadrūpatvaṃ tadgocaro'nvaya-
<br/>vyatirekagocaro bījatvaṃ na kāraṇatāvacchedakaṃ dṛśyaṃ kāryamaṅku-
<br/>rākhyam adṛśyena vaijātyena dṛśyena bījatvena adṛśyaṃ kāryāntaram tathā
<br/>ca vaijātyamapi na siddhyeta dṛśyādṛśyayoḥ kāryakāraṇabhāve pratyakṣā-
<br/>bhāve'numānasyāpyabhāvāt | vṛddhimicchato mūlamapi naśyedityarthaḥ |</p>
<p><lg><l>yo dhruvāṇi parityajya adhruvāṇi niṣevate |</l>
<l>dhruvāṇi tasya naśyanti adhruvaṃ naṣṭameva ca ||</l></lg>
<br/>iti nidarśanaślokaḥ |</p>
<p>raghuº ṭīº | athāklṛpta<sup><small>1</small></sup>kāryatadupādānavadupādānāvinābhāvo-
<br/>'pi sahakāriṇaḥ kalpayiṣyate tatrāha | api ceti |</p>
<p><lg><l>yo dhruvāṇi parityajya adhruvāṇi niṣevate |</l>
<l>dhruvāṇi tasya naśyanti adhruvaṃ naṣṭameva hi |</l></lg> iti ||</p>
<p><b>athavā vyatirekeṇa prayogaḥ vivādādhyāsitaṃ bījaṃ
<br/>sahakārivaikalyaprayuktāṅkurādikāryavaikalyaṃ tadutpatti-
<note n="111.1"><p>atha klṛpta iti kvacit |</p></note>
<pb n="112"/>
<br/>niścayaviṣayībhūtabījajātīyatvāt | yat punaḥ saha-
<br/>kārivaikalyaprayuktāṅkurādikāryavaikalyaṃ na bhavati na
<br/>tadevambhūtabījajātīyaṃ yathā śilāśakalamiti ||</b></p>
<p>śaṅkaº ṭīº | so'yaṃ vādī praghaṭṭakārthī vā prathamapraghaṭṭakārthameva
<br/>siṃhāvalokitanyāyena vyatirekamukhena prayogamāropya darśayati |
<br/>athaveti | pūrvatana<sup><small>1</small></sup>prayogāpekṣayaiva vikalpaḥ | vivādādhyāsita-
<br/>miti | kṣetrapatitabījabhāgabādhavāraṇārthaṃ sāmarthyāsāmarthyābhyāṃ kuśū-
<br/>lasthasya vivādādhyāsitatvāt | sahakārīti sahakārivaikalyaprayukta-
<br/>maṅkurādirūpakāryavaikalyaṃ yasyeti bahuvrīhiḥ prayuktaṃ paripālitaṃ
<br/>taduttarakālasambaddhīkṛtaṃ kāryavaikalyaṃ kāryaprāgabhāvaḥ daṇḍādīnāmapi
<br/>nimittakāraṇānāṃ kathañcit kāryaprāgabhāvanirūpaṇāt | sādhye
<br/>'ṅkurapadaprakṣepāt sādhane 'pi bījajātīyatvādityuktaṃ sāmānyavyāptau
<br/>tu nobhayatrāpi viśeṣopādānam | tadutpattiniścayaḥ kāryakāraṇa-
<br/>bhāvaniścayaḥ | punaḥpadaṃ bhavatipadaṃ ca sphuṭārtham ||</p>
<p>bhagīº ṭīº | sāmagrīmadhyavartini bīje bādho mābhūditi
<br/>vivādādhyāsitaṃ viśeṣaṇamityeke | sāmagrīmadhyaniveśāt prāk
<br/>tatrāpi sattvānna tatra bādho na vācyamityekavyabhicāro'to vivā-
<br/>dādhyāsitabījayoḥ pratyekameva pakṣatvaṃ vivādasya nānārūpatve'pi
<br/>prakaraṇānniyama ityanye | sahakārīti | sahakārisamavadhānā-
<note n="112.1"><p>pūrvaprayogā--pāº 1 | 3 puº |</p></note>
<pb n="113"/>
<br/>bhāvavyāpyakāryābhāvavattvaṃ tadavacchinnakāryābhāvavyāpyatāvacchinnarūpavattvaṃ
<br/>vetyarthaḥ | śilāśakale tvakāraṇe sahakārisākalye 'pi kāryābhāvāt
<br/>svarūpāyogyatvasthitau tadvaikalye 'pi kāryābhāvasya svarūpayogyatvā-
<br/>bhāvaprayuktatvāt akāraṇe śilādau tattvenaiva kāryābhāvavyāpyatāva-
<br/>cchedāt sahakāryabhāvasyānyathāsiddhatayā vyarthatvācceti bhāvaḥ | tadutpa-
<br/>ttīti | kāryakāraṇabhāvaniścāyakānvayavyatirekāvacchedakabījatvādi-
<br/>jātimattvādityarthaḥ ||</p>
<p>raghuº ṭīº | vivādādhyāsitamiti svarūpakathanam sthairyapakṣe
<br/>phalopahitasyāpi prākkāryavaikalyāt | aṅkurādītyādipadena sāmānya-
<br/>vyāptiḥ sūcitā | evaṃ ca hetāvapi bījādīti bodhyam viśeṣa-
<br/>vyāptyādare tu ādipadamanupādeyam hetau ca tadutpattiraṅkura-
<br/>nirūpitā vaktavyā | vaikalpikaṃ ca bhūtāntabījapadayorupādānam |
<br/>tadutpattīti | yadyapi pareṣāṃ sahakārivirahitaṃ na tadutpattiniścaya-
<br/>viṣayaḥ kāraṇatāvacchedakarūpeṇa tatsājātyaṃ cāsiddhaṃ rūpāntareṇa
<br/>tvatiprasaktaṃ<sup><small>1</small></sup> tathāpi tadutpattyā tanniścāyakāvanvayavyatirekāvupa-
<br/>lakṣitau niyatānvayavyatirekitāvacchedakarūpavattvaṃ tu phalitārthaḥ |
<br/>yatheti | śilādau sahakārisākalye'pi kāryavaikalyāt svarūpa-
<br/>yogyatvavirahaprayuktameva taditi bhāvaḥ ||</p>
<note n="113.1"><p>tvavyabhicāri--pāº 1 puº |</p></note>
<pb n="114"/>
<p><b>na ca kimuktasādhyavyāvṛtteruktasādhanavyāvṛttirudā-
<br/>hṛtāt kiṃ vā paramparayāpi tathāvidha<sup><small>1</small></sup>prasavasāmarthya-
<br/>virahāditi vyatirekasandeha iti vācyam prāgeva
<br/>śaṅkābījasya nirākṛtatvāditi ||</b></p>
<p>śaṅkaº ṭīº | udāhṛtāditi | śilāśakalādityarthaḥ | bījaṃ
<br/>paramparayāpi kurvadrūpaṃ bījaṃ janayati na tu śilāśakalaṃ tathā ca
<br/>vyatirekasandeho vyatirekavyāptisandeha ityarthaḥ | anyathāsiddheriti
<br/>bhāvaḥ ||</p>
<p>bhagīº ṭīº | nanu vipakṣe śilādau na sādhyābhāvaprayuktaḥ
<br/>sādhanābhāvaḥ kintvaṅkurajananasamarthakṣaṇānutpādaprayukta iti sādhyasā-
<br/>dhanabhāvayorupādhisattvānna vyāptirityata āha | na ceti | prāgeveti |
<br/>kurvadrūpatvajātinirāsenaiva bījatvasya prayojakatvaniścayādityarthaḥ ||</p>
<p>raghuº ṭīº | udāhṛtāt śilāśakalāt | kiṃ veti | tathā
<br/>coktasādhyāsattve 'pi sākṣātparamparayā vā aṅkuraprasavasamarthe bījatva-
<br/>sattvaṃ na viruddhyeta iti hetorvyatirekasya vipakṣavyāvṛttatvasya sandeha
<br/>iti | prāgeva bījatvasyāṅkuraprayojakatvavyavasthāpanena bhāti ||</p>
<note n="114.1"><p>tathābhūta--pāº 1 puº |</p></note>
<pb n="115"/>
<p><b>syādetat | mābhūt sāmarthyāsāmarthyalakṣaṇaviruddha-
<br/>dharmasaṃsargaḥ<sup><small>1</small></sup> astu bījatvameva prayojakaṃ bhavatu ca saha-
<br/>kārisamavadhāne sati kartṛsvabhāvatvaṃ bhāvasya tathā ca
<br/>tadasannidhāne 'karaṇamapyupapadyatām tathāpi tajjātīya-
<br/>mātra eveyaṃ vyavasthā na tvekasyāṃ vyaktau karaṇākaraṇa-
<br/>lakṣaṇaviruddhadharmasaṃsargasya pratyakṣasiddhatayā tatra durvāra-
<br/>tvāditi cet na virodhasvarūpānavadhāraṇāt<sup><small>2</small></sup> ||</b></p>
<p>śaṅkaº ṭīº | vakṣyamāṇapraghaṭṭakārthāduktapraghaṭṭakatrayasyārthaṃ vivektuṃ
<br/>tattrayārthānuvādapūrvakaṃ praghaṭṭakāntaramavatārayati | syādetaditi |
<br/>mābhūditi | kuśūlasthasyāpi bījatvena sāmarthyasyaiva sādhanāditi
<br/>bhāvaḥ | astviti | tathā ca kuśūlasthasyāpi sāmarthyameveti bhāvaḥ |
<br/>kurvadrūpatvākurvadrūpatvalakṣaṇaviruddhadharmādhyāso'pi nātreti vā bhāvaḥ |
<br/>bhavatu veti | tathā ca kṣepakāritvākṣepakāritvalakṣaṇo'pi na
<br/>viruddhadharmādhyāsa iti bhāvaḥ | kramo'tra na vivakṣitaḥ | tathā ca
<br/>pūrvasādhitārthānuvādamātrametaditi vyutkramābhidhānadoṣo nātra |
<br/>kartṛsvabhāvatvaṃ janakasvabhāvatvam | tathāpīti | bījatvajātyavacchinnaṃ
<br/>kiñcijjanayati kiñcinna janayati tatra sahakārilābhālābhau
<br/>tantram<sup><small>3</small></sup> na tvekaikavyaktiḥ kadācijjanikā kadācidajaniketi
<note n="115.1"><p>dharmādhyāsaḥ--pāº 1 puº |</p></note>
<note n="115.2"><p>anavabodhāt--pāº 1 puº |</p></note>
<note n="115.3"><p>ca māstām--pāº kvacit |</p></note>
<pb n="116"/>
<br/>vyavasthā sahakārilābhālābhatantretyarthaḥ | yadyapi pūrvamapi vyaktimevā-
<br/>dāya sāmarthyāsāmarthyādikaṃ cintitaṃ kṣaṇabhaṅgānukūlatvāt tathāpi
<br/>vyakterekasyāḥ phalopadhānānupadhānalakṣaṇaviruddhadharmādhyāsaḥ pratyakṣatvā-
<br/>ddurapahnava ityabhiprāyeṇa śaṅketyapaunaruktyam ||</p>
<p>bhagīº ṭīº | pūrvakhaṇḍanakatrayānuvādapūrvakaṃ janakatvājanaka-
<br/>tvātmakaviruddhadharmasaṃsargamāha | syādetaditi | yadyapi vyāptigrāhaka-
<br/>mānābhāvaḥ prathamakhaṇḍanakārtho na tu sāmarthyāsāmarthyarūpaviruddha-
<br/>dharmādhyāsābhāvaḥ tathāpi kṣaṇabhaṅgānumānamūlavyāptyasiddhiprasaṅgāgata-
<br/>tvāt tātparyaṃ tasya tatrāpyasyaiveti bhāvaḥ | astviti | tathā ca
<br/>kurvadrūpatvākurvadrūpatvarūpaviruddhadharmādhyāso'pi netyarthaḥ | bhavatu ceti |
<br/>ato na kṣepākṣepakāritvalakṣaṇaviruddhadharmādhyāsa ityarthaḥ | atra cārthena
<br/>krameṇa śābdakramalaṅghanādayathākramamabhidhānam | bījatvasya prayo-
<br/>jakatvasthitāveva kāritvacintāvasarāt | tajjātīye bhinne bīja-
<br/>jātīya ityarthaḥ | vyavasthāsahakārilābhālābhayoḥ karaṇākaraṇa-
<br/>rūpetyarthaḥ ||</p>
<p>raghuº ṭīº | syādetat bījatvamatadvyāvṛttirūpaṃ vyāvṛttitvā-
<br/>devāsat na cāsataḥ satā svalakṣaṇena samaṃ sambandhaḥ sambhavati na ca
<br/>kāraṇenāsambaddhaṃ kāraṇatāvacchedakaṃ nāma | athaivaṃ kurvadrūpatvamapi
<br/>tādṛśaṃ kathaṃ kāraṇatāvacchedakaṃ kutaścānurodhāt kalpanīyamaṅkura-
<br/>tvāderapyalīkatvāt tattadvyaktiviśrānte ca kāryakāraṇabhāve loka-
<pb n="117"/>
<br/>yātrāvilopaprasaṅgaśceti cet satyam svakāraṇasāmarthyātiśayāsādita-
<br/>svabhāvaviśeṣa evotpadyamānaḥ kṣaṇiko 'bhāvastattatkāryaṃ kurvāṇaḥ
<br/>kurvadrūpa ityabhidhīyate kṣaṇikatvaṃ ca bhāvānāṃ karaṇākaraṇatvalakṣaṇa-
<br/>viruddhadharmādhyāsāllaukikastu vyavahāro'nādivikalpavāsanāvaśāt
<br/>kalpitairevānugatarūpaiḥ kāryakāraṇabhāvasyāpi<sup><small>1</small></sup> kalpanāditi cet
<br/>maivam tādṛśaviruddhadharmādhyāsasya nirasanīyatvāt apākaraṇīyatvācca
<br/>vidhirūpatayā pratibhāsamāneṣu sāmānyādiṣu bādhakānāmiti |
<br/>iyaṃ sahakāriṇāṃ lābhe karaṇamalābhe cākaraṇamiti vyavasthā ||</p>
<p><b>sa khalu dharmayoḥ parasparābhāvarūpatvaṃ vā syānnitya-
<br/>tvānityatvavat dharmiṇi tadāpādakatvaṃ vā śītoṣṇatvavat
<br/>tadvattā vā daṇḍitvakuṇḍalitvavat ||</b></p>
<p>śaṅkaº ṭīº | sa khalviti | dharmayoḥ karaṇākaraṇayoḥ paraspara-
<br/>viraharūpatvamityarthaḥ | nityatvānityatvavaditi | yadyapi dhvaṃsāvacchinna-
<br/>sattvamanityatvam na tu nityatvābhāva eva tathāpi nañarthasambandhā-
<br/>sambandhamātravivakṣayaivaitaddraṣṭavyam tadāpādakatvamiti parasparavirahā-
<br/>pādakatvaṃ tacca parasparavirahavyāpyatayā nirvahati yathā śaityaṃ jale
<br/>auṣṇyābhāvamākṣipati auṣṇyaṃ ca tejasi śaityābhāvamityarthaḥ |
<br/>tadvattāveti | dharmayoḥ parasparabhedamātraṃ vā virodha ityarthaḥ ||</p>
<note n="117.1"><p>kāryakāraṇarūpasyāpi--pāº 1 puº |</p></note>
<pb n="118"/>
<p>bhagīº ṭīº | paraspareti | anyonyavirahātmakatvamityarthaḥ |
<br/>nityatveti | yadyapyanityatvaṃ dhvaṃsāvacchinnā sattā sā ca na nitya-
<br/>tvābhāvarūpā tathāpi viśeṣaṇayoravacchedānavacchedarūpayostathātvā-
<br/>ddṛṣṭāntatvāvirodhaḥ | tadāpādakatvaṃ parasparābhāvavyāpyatayā tadākṣepa-
<br/>katvamityarthaḥ | śīteti | yathā śītatvauṣṇyābhyāṃ svāśraye mithodhi-
<br/>karaṇānyonyābhāvākṣepakatvamityarthaḥ | tadvattā ekadharmivṛttāvapi
<br/>mithonyonyābhāvavattetyarthaḥ | daṇḍitveti | yathā daṇḍitvakuṇḍalitvayo-
<br/>rekavṛttāvapi daṇḍitvena kuṇḍalitvaṃ tatra ca na daṇḍitvamityarthaḥ ||</p>
<p>raghuº ṭīº | sa virodhaḥ | iha nityatvānityatve dhvaṃsāprati-
<br/>yogitvapratiyogitve tasya parasparavirahasyāpādakatvaṃ tadvyāpyatayā |
<br/>tadvattā parasparabhedavattā | abhāvatvena bhedasyāpyabhāvapadasmāritatvena
<br/>tadā parāmarśasambhavāt | tadvattā parasparaṃ parasparātyantābhāvavattā
<br/>daṇḍitvena kuṇḍalitvaṃ kuṇḍalitvena daṇḍitvamityanye ||</p>
<p><b>na prathamaḥ nirviśeṣaṇasyāsiddhatvāt<sup><small>1</small></sup> yāvat sattvaṃ
<br/>kiñcit karaṇāt saviśeṣaṇasya tu virodhasiddhāvapyadhyā-
<br/>sānupapatteḥ | yadā yadakaraṇaṃ hi tadā tatkaraṇasyābhāvo
<br/>na tvanyadā tatkaraṇasya na caitayo<sup><small>2</small></sup>rekadharmisamāveśamā-
<br/>tiṣṭhāmahe ||</b></p>
<note n="118.1"><p>asiddheḥ--pāº 1 puº |</p></note>
<note n="118.2"><p>na cānayoḥ--pāº 2 puº |</p></note>
<pb n="119"/>
<p>śaṅkaº ṭīº | nirviśeṣaṇasyeti | akaraṇatvamātrasya bīja-
<br/>vyaktāvasiddheḥ tadevāha | yāvaditi | antataḥ saṃyogāderapi jananā-
<br/>dityarthaḥ | saviśeṣaṇasyeti | yadā tadeti | viśeṣaṇasahitasyetyarthaḥ |
<br/>tadevāha | yadeti | anayorvirodhasambhavepyadhyāso nāstītyāha | na
<br/>ceti | na hi yadbījaṃ yadaivāṅkuraṃ karoti tadaiva na karotītyabhyupa-
<br/>gacchāma ityarthaḥ ||</p>
<p>bhagīº ṭīº | nirviśeṣaṇasyeti | akaraṇamātrasyetyarthaḥ |
<br/>kadācittatra karaṇasya mānasiddhatvādakaraṇamātrasyāpramitau tat-
<br/>pratiyogikavirodhasyāpramiteriti bhāvaḥ | yāvaditi | antaḥ
<br/>svāśrayādisaṃyogādīnāṃ jananādityarthaḥ | saviśeṣaṇasyeti | yadā
<br/>yat karaṇaṃ tadaiva tadakaraṇamityanayorvirodhe 'pi naikatra samādeśa
<br/>ityarthaḥ | tadevopapādayati | yadeti | aṅkurākaraṇakāle tatkaraṇaṃ
<br/>virodhi na tvanyadāpi tayorekadharmyasamāveśaniyamāt | na caika-
<br/>dāṅkurakaraṇākaraṇe bīje 'ṅgīkurma iti bhāvaḥ | na tvanyadeti |
<br/>abhāva ityanuṣañjanīyam ||</p>
<p>raghuº ṭīº | nirviśeṣaṇasya kāryaviśeṣāniyantritasyākara-
<br/>ṇasya vastuni kṣaṇabhaṅgavādināmasiddhervirodhasyāsiddhatvāt | yāvatsattvaṃ
<br/>kiñcitkaraṇāt kiñcitkaraṇābhyupagamāt | asmākaṃ tu tatsiddhāvapi
<br/>kālabhedādeva na virodha iti bhāvaḥ | yattvasmākamapi yāvatsattvaṃ
<br/>saṃyogādijananasambhavāditi | tadamat kadācidavayavinastathātva-
<pb n="120"/>
<br/>sambhāvanāyāmapi guṇakarmaṇornityamātrasya ca tadasambhavāt prakrānta-
<br/>tvādbījamātramadhikṛtya idamityapi kaścit | tatkāryakaraṇasya tada-
<br/>bhāvasya ca parasparaviraharūpatve'pi svarūpato na virodhaḥ | ekasmin
<br/>kāle'ṅkurakaraṇākaraṇayoḥ samarthabījakṣaṇaśilāśakalātmakadeśabhede-
<br/>neva ekasmin dharmiṇi kālabhedena vṛtteranubhavasiddhatayā durapahnava-
<br/>tvāt kintvekakālāvacchedena na caikakālāvacchinnaṃ tadubhayamekatrā-
<br/>bhyupagacchāma ityāha | saviśeṣaṇasyetyādinā | saviśeṣaṇasya kārya-
<br/>viśeṣaviśeṣitasya ekakālāvacchedena virodhasiddhāvapi adhyāsasya
<br/>ekadharmisamāveśasyānupapatteranabhyupagamāt yadā hi yatra yatkāryā-
<br/>karaṇaṃ tadā tatkāryakaraṇasya tatrābhāvaḥ taddharmivṛttitvābhāvaḥ na
<br/>tvanyadā tatkāryakaraṇasya taddharmivṛttitvābhāvaḥ na caitayorekakālā-
<br/>vacchinnatatkāryakaraṇākaraṇayoriti ||</p>
<p><b>na dvitīyaḥ bhāvābhāvavyatiriktayoḥ karaṇākaraṇayo-
<br/>rasiddheḥ | vyāpārāparavyapadeśasahakāribhāvābhāvau hi
<br/>karaṇākaraṇe kāryabhāvābhāvau veti atirekasiddhāvapi
<br/>svakāla eva svābhāvapratikṣepavat akaraṇābhāvamā-
<br/>kṣipet karaṇaṃ na tvanyadā na hi yo yadā nāsti
<br/>sa tadā svābhāvaṃ pratikṣeptumarhatīti virodhyabhāvaṃ vā
<br/>ākṣeptum | tathā sati na kadāpi tanna syāt na vā
<pb n="121"/>
<br/>kadāpi tadvirodhī bhavediti | nāsato vidyate bhāvo
<br/>nābhāvo vidyate sata ityāyātaṃ na vā virodhaḥ<sup><small>1</small></sup> ||</b></p>
<p>śaṅkaº ṭīº | bhāvābhāveti | parasparavirahavyāpyatvaṃ virodhi-
<br/>rūpayoḥ sambhavatyapi prakṛte karaṇākaraṇayorna tādṛśatvamityarthaḥ |
<br/>vyāpārāpareti | anyatantrasaṃyogādivaccaramasāmagrīniveśitasaha-
<br/>kāribhāvābhāvau phalopadhānānupadhāne vā kāraṇākāraṇe paraspara-
<br/>virahātmanī eva na tu parasparavirahavyāpye ityarthaḥ | abhyupagamyāha |
<br/>atireketi | yathā ghaṭaḥ svāvacchinna eva kāle svābhāvaṃ prati-
<br/>kṣipati na tu svānavacchinne'pi kāle tathā karaṇamapi svāva-
<br/>cchinna eva kāle svavirodhino'karaṇasyābhāvamākṣipet na tu
<br/>svānavacchinne'pi kāle | na hi nailyaṃ svākāle'pi raktatvābhāva-
<br/>mākṣipati | tathā satyāmaśyāmo ghaṭaḥ pāke satyapi rakto na
<br/>syādityarthaḥ | dṛṣṭāntamupapādayati | na hīti | pratikṣeptumarhati
<br/>pratikṣepātmā bhavati | dārṣṭāntikamāha | virodhīti | ubhayatra
<br/>vipakṣe daṇḍamāha | tathā satīti | svānavacchinne'pi kāle yadi
<br/>svābhāvaṃ pratikṣipet tadā yadā na syāt tadaiva syādityāyātaṃ
<br/>yadā svayaṃ na syāt tadā tadvirodhyapi na syāditi svayameva
<br/>syāditi vicitro virodha ityarthaḥ | tataḥ kimityata āha | nā??ta
<br/>iti | tathā ca kṣaṇikatvasādhane pravṛttasya tava nityatvameva bhāvānāṃ
<br/>paryavasitamiti bhāvaḥ | na veti | svābhāvakāle svavirodhikāle
<note n="121.1"><p>na cāvirodhaḥ--pāº 1 puº |</p></note>
<pb n="122"/>
<br/>ca yadi svayameva syāt tadā virodhanirūpakasyāpyabhāvādvirodha
<br/>eva na siddhyedityarthaḥ ||</p>
<p>bhagīº ṭīº | bhāvābhāveti | yathā śaityamauṣṇyaṃ ca parasparā-
<br/>bhāvabhinnaṃ tadākṣepakaṃ na tvakaraṇaṃ karaṇābhāvabhinnaṃ yena tadā-
<br/>kṣepakaṃ syāt tathā ca karaṇākaraṇayorāpādyaśarīratvādākṣepakatvā-
<br/>nupapattirityarthaḥ | vyāpāreti | sahakārī caramavyāpārarūpa ityarthaḥ |
<br/>yadyakaraṇaṃ karaṇavirodhyupādhiranyo nābhāvastathā ca noktadoṣa iti
<br/>brūyāt tatrāha | atireketi | svasattāvacchinnaḥ kālaḥ svakālaḥ
<br/>tatraiva yathā karaṇaṃ svābhāvaṃ pratikṣipati na tu svābhāvakāle'pi tathā
<br/>karaṇānyatayā svīkṛtamakaraṇābhāvarūpamupādhimapītyarthaḥ | dṛṣṭānte
<br/>tathātvamupapādayati | na hīti | pratikṣeptuṃ pratikṣepātmībhavitum
<br/>abhāvābhāvasya pratiyogipratikṣepatvādityarthaḥ | dṛṣṭānte upapādya
<br/>dārṣṭāntike yojayati | virodhyabhāva iti | virodhino'karaṇa-
<br/>syābhāvamityarthaḥ | nanu dṛṣṭānte'pi tathātvamasiddhamityata āha |
<br/>tathā satīti | yadi svakālavat svānāśraye'pi kāle svābhāvaṃ
<br/>pratikṣipet tadā tasya kālāntare'pi sattvāt kadācinna bhavatīti
<br/>na syāt kintu sakalaṃ na vṛtti syādityarthaḥ | yadīdametatkāla-
<br/>vṛttyabhāvāpratiyogitve sati svānadhikaraṇakālavṛttyabhāvapratiyogī
<br/>syāt tadabhāvakālavṛtti na syādityāpādanam | yadi ca svābhāva-
<br/>kāle'pi virodhyabhāvamākṣipet tadā virodhapratiyogyanirūpaṇā-
<br/>dvirodha eva na nirūpyetetyāha | na veti ||</p>
<pb n="123"/>
<p>raghuº ṭīº | bhāvābhāveti | abhede ākṣepyākṣepakabhāvānupa-
<br/>patteriti bhāvaḥ | vyāpārāparavyapadeśaḥ | sahakārī caramo vyāpāraḥ |
<br/>hi yasmāt | etāvetau vā parasparaviraharūpāveva karaṇākaraṇe |
<br/>karaṇābhāvātiriktākaraṇābhyupagamepi doṣamāha | atireketi |
<br/>anyadā svānadhikaraṇakāle pratikṣeptuṃ pratikṣepātmībhavitum abhāvā-
<br/>bhāvasya pratiyogirūpatvāt | virodhyabhāvaṃ virodhino'bhāvam |
<br/>tathā satīti | svāsattvakāle'pi svābhāvapratikṣepe tadāpi tadabhāvo
<br/>na syāt sa eva syāt | svāsattvakāle'pi ca svavirodhino'bhāvā-
<br/>kṣepe tadānīmapi tadvirodhī na syādityarthaḥ | na veti | svāsattva-
<br/>kāle'pi virodhino'bhāvākṣepe tulyanyāyatayā svānadhikaraṇadeśe'pi
<br/>tathātve sarvadā sarvatra tasyāsattvena virodha eva na siddhyedityarthaḥ<sup><small>1</small></sup> ||</p>
<p><b>nanvevaṃ sati parimāṇabhedo'pi kālabhedena na viru-
<br/>ddhyate tatrāpyevaṃ vaktuṃ sukaratvāt na bādhakabalena tatra
<br/>kālabhedasya vivakṣitatvāt | tathāhi nārabdhadravyaireva
<br/>dravyāvayavairdravyāntaramārabhyate mūrtatvasamānadeśatvayore-
<br/>kadā virodhāt | tathā cārambhapakṣe pūrvadravyanivṛttiḥ
<br/>anivṛttāvanārambha iti | tatra nivṛttāvāśrayabhedādeva
<br/>parimāṇabhedaḥ anivṛttau saṃyogidravyāntarānupacaye kva
<note n="123.1"><p>virodha eva na syādityarthaḥ--pāº 4 puº |</p></note>
<pb n="124"/>
<br/>parimāṇabhedopalambho yo virodhamāvahet | tadupacaye
<br/>tu<sup><small>1</small></sup> kva parimāṇāntarotpattiḥ āśrayānutpatteḥ | ata eva
<br/>sthaulyātiśayapratyayo'pi tatra bhrāntaḥ tasmāt kālabhede-
<br/>nāpi na parimāṇabhedaḥ ekasmin dharmiṇyupasaṃhartuṃ śakyata
<br/>ityādi padārthacintācaturaiḥ saha vivecanīyam<sup><small>2</small></sup> ||</b></p>
<p>śaṅkaº ṭīº | evaṃ sati dīrghatvahrasvatve api parimāṇe
<br/>kālabhedena viruddhe na syātām tathā ca kālādipratyabhijñāpi
<br/>pramaiva syādityāha | nanvevamiti | svakāla eva svavirodhiparimāṇaṃ
<br/>pratikṣipet na tu svākāle'pīti vaktuṃ sukaratvādityarthaḥ | tatra
<br/>bhinnakālayorapi parimāṇayorekatra dharmiṇi virodhasya pramāṇa-
<br/>siddhatvādityāha | neti | tatra parimāṇabhedo dravyanāśe satyeva
<br/>bhavenna tu pūrvadravye satīti tathāhītyādinā vivecanīyamityante-
<br/>nopapādayati | tathāhīti | avinaṣṭa eva pūrvadravye yadi teṣvava-
<br/>yaveṣu dravyāntaramutpadyeta tadā mūrtayoḥ samānadeśatvamāpadyetetyāha<sup><small>3</small></sup> |
<br/>nārabdheti | nanu ghaṭādau cakṣurālokayormūrtayorekadeśavṛttitvaṃ
<br/>svīkṛtameveti cet na tatra cālaninyāyenobhayavṛttyabhyupagamāt
<br/>niviḍāvayavamūrtadvayābhiprāyeṇa<sup><small>4</small></sup> vā virodhasyoktatvāt | nanu tathā-
<note n="124.1"><p>tadupacaye'pi ca--pāº 1 puº |</p></note>
<note n="124.2"><p>cintanīyam--pāº 3 puº |</p></note>
<note n="124.3"><p>āpadyetetyarthaḥ--pāº 2 puº |</p></note>
<note n="124.4"><p>na niravayavamūrtadravyābhiprāyeṇa--pāº 2 puº |</p></note>
<pb n="125"/>
<br/>pyekatantukapaṭe tantūnāṃ paṭasya cāṃśuvṛttitvameva syāt tathā ca kathaṃ
<br/>na tatra mūrtadvayasamānadeśatāvirodha iti cet na tatra paṭa eva
<br/>notpadyate kiṃ tu saṃsthānaviśeṣādhīnaḥ paṭavyavahāra ityabhyupagamāt |
<br/>yadvā aṃśutantusaṃyogastatra paṭāsamavāyikāraṇaṃ na ca tatraivāṃśau
<br/>paṭavṛttitvamiti tathāpi tantunā samānadeśatvameveti vācyam
<br/>anyūnadeśayoreva tathābhyupagamāt | anivṛttāviti | pūrvadravyaṃ yadi
<br/>na nivartate tadā samavāyikāraṇāntarānupraveśo'pi nāstīti kathaṃ
<br/>dīrghatvopalambha ityarthaḥ | nanu sthūlapratyayo dṛśyate saṃyogidravyā-
<br/>ntarānupraveśaṃ vinā kathaṃ syādityata āha | tadupacaye'pīti |
<br/>dravyāntaraṃ cennotpadyate tadā tatra sthaulyapratyayo dhānyādirāśāviva
<br/>bhrānta ityarthaḥ | tarhi ya eva kṛśa āsīt sa evedānīṃ sthūla
<br/>iti pratyabhijñā kathamata āha | ata eveti | padārthacintācaturaiḥ
<br/>vaiśeṣikaiḥ ||</p>
<p>bhagīº ṭīº | nanu yadi kālabhedenāvirodhāt karaṇā-
<br/>karaṇayorekadharmisamāveśaḥ tadā dvihastatvādiparimāṇabhedo'pyekatra
<br/>kālabhedena syāditi tatopyāśrayabhedo na syādityāha | nanviti |
<br/>kālabhedasyeti | virodhāpādakasyeti śeṣaḥ | śarīrasamavāyikāraṇa-
<br/>dravyaparimāṇenaiva śarīre parimāṇāntaraṃ janyata iti vyavasthite sati
<br/>bādhakamāha | tathāhīti | ekatraiva śarīre parimāṇāntarotpattiḥ
<br/>śarīrārambhakāvayavebhyo yadi dravyāntarotpattimabhyupetyocyate tadāpi
<pb n="126"/>
<br/>yadi pūrvadravyānivṛttipakṣastadā mūrtayoḥ pūrvāparadravyayorekatra vṛttiḥ
<br/>syādityarthaḥ | mūrtatveti | nanu mūrtayoḥ samānadeśatāvirodho yadi
<br/>saṃyogena tadā yadavacchedenālokasaṃyogastadavacchedena cakṣuḥsaṃyogasya
<br/>grāhakatvābhyupagamavirodhaḥ nāpi samavāyena tadvirodhaḥ ekatantuka-
<br/>syāpi paṭasya darśanāt tatra hi paṭārambhakatantuḥ svāvayaveṣu vartate
<br/>paṭo'pi tatraiva ekatanvavayavānāṃ saṃyogasya tatrāsamavāyikāraṇatvāt
<br/>tasya kāryaikārthasamavāyaniyamāt | atrāhuḥ cakṣurālokayoścālani-
<br/>nyāyena saṃyogaḥ kaṭhinayoreva vā mūrtayoḥ samānadeśatāvirodhaḥ
<br/>ekatantupaṭaikatvaṃ tu tantusaṃyoga evāsamavāyikāraṇaṃ śirovacchedena
<br/>pāṇinā śarīrasaṃyogāvacchede bhedenāṃśutantusaṃyogasya virodhāt
<br/>yadvā paṭa eva tatra notpadyate kāraṇabādhāt tādṛksaṃyogamātrameva
<br/>paṭapratītiviṣayaḥ evaṃ pūrvadravyanivṛttāveva dravyāntarasya pari-
<br/>māṇāntarasyotpattiriti naikadravye kālabhedena parimāṇabheda
<br/>ityāha | tathā ceti | kiñca pūrvadravyānivṛttipakṣe parimāṇānta-
<br/>rotpādakatvaṃ saṃyogidravyānupacaye tadupacaye vā | ādye saṃyogīti
<br/>antye tadupacaye tviti | asamavāyikāraṇagatasyaiva saṃkhyāparimāṇādeḥ
<br/>parimāṇaṃ pratyasamavāyikāraṇatvaniyamāt parimāṇasya svasamavāyi-
<br/>kāraṇaparimāṇāntarotpattipratibandhakatvācceti bhāvaḥ | nanu pūrvaṃ kṛśa
<br/>idānīmatiśayena sthūla iti pratyabhijñānādetat syādityata āha |
<br/>ata eveti | uktabādhakabalādevetyarthaḥ | nanu dravyāntarārambhakābhi-
<br/>matadravyāntarapratyāsattereva pūrvaparimāṇanāśaḥ parimāṇāntarotpattiśca
<br/>syāt avayavaguṇasya vā'samavāyikāraṇatāniyamaḥ parihīyatām
<pb n="127"/>
<br/>yadvā pūrvāvayavaparimāṇasyaivāsamavāyikāraṇatvamastu maivam mahāpari-
<br/>māṇadravyasamavetaparimāṇasya svasamavāyisamavāyivṛttiparimāṇā-
<br/>samavāyikāraṇatvaniyamāt samavāyikāraṇetaraparimāṇasyānā-
<br/>rambhakatvācca ||</p>
<p>raghuº ṭīº | ārabdhadravyairārabdhadravyavadbhiḥ | ekadeti | phalataḥ
<br/>samānadeśatvaviśeṣaṇaṃ tathā ca ekakālāvacchedena mūrttāntareṇa sama-
<br/>mekadharmisamavetatvamarthaḥ | na caikatantukapaṭe aṃśusaṃyogānāmevāsama-
<br/>vāyikāraṇatvāt kāryaikārthasamavetasyaiva saṃyogasya dravyāsamavāyi-
<br/>kāraṇatvāt paṭasyāpyaṃśudeśatvamiti vācyam tantutvena paṭasamavāyi-
<br/>kāraṇatvādaṃśūnāṃ tathātvāyogāt vemādyabhighātena mahātantuvināśa
<br/>eva khaṇḍatantubhyaḥ paṭotpādāt anyathā tu paṭasaṃsthānasārūpyādbhrānta
<br/>eva parapratyayaḥ avayavāntarāvacchedenāvayavisaṃyogo'vayave na virudhyate
<br/>śirasi śarīrasaṃyuktaḥ pāṇiriti pratyayāt tathā cāṃśvantarāvacchedena
<br/>tantusaṃyogo'samavāyī samavāyī tantureva paṭasyetyapi kecit |
<br/>anārambha iti | pūrvadravyasattva eva dravyāntarotpattau yugapattādṛśa-
<br/>dravyadvayopalambhāpattiruttaradravya eva parimāṇāntaropattau kvaikadharmi-
<br/>samāveśaḥ pūrvadravya eva ca parimāṇāntarotpattau dravyāntarotpādā-
<br/>bhyupagamavaiyarthyamityapi draṣṭavyam | etenārabhyārambhakavādānusaraṇamapi
<br/>pratyuktam | āśrayānupapatteriti | na cāvasthitadravya eva saṃyogi-
<br/>dravyopacayāt pūrvaparimāṇanāśaḥ parimāṇāntarotpādaśca syāditi
<br/>vācyam parimāṇasyāśrayanāśaikanāśyatvāt avayavamātrasaṃyogaviśeṣa-
<pb n="128"/>
<br/>bahutvāderevāvayaviparimāṇotpādakatvācca anyathā dharaṇyādipatita-
<br/>mṛtpiṇḍāderavayavāntarasaṃyuktāvayavasya ca pūrvaparimāṇanāśaḥ prakṛṣṭa-
<br/>taraparimāṇāntarotpādaśca syāditi bhāvaḥ ||</p>
<p><b>astu tarhīhāpi bādhakaṃ balaṃ prasaṅgatadviparyayayorukta-
<br/>tvāditi cet na tayoḥ sāmarthyāsāmarthyaviṣayatvāt tatra
<br/>ca uktatvāt stāṃ vā na tathāpi tābhyāṃ śaktyaśaktyora-
<br/>vivakṣitatvāt kālabheda eva virodhaḥ sādhyate tathopa-
<br/>saṃhartumaśakyatvāt yadā tadetyupekṣya yat samarthaṃ tatkaro-
<br/>tyevetyupasaṃhartuṃ śakyamiti cenna kālaniyamāvivakṣāyāṃ
<br/>yat samarthaṃ tatkarotyeveti kadācit syāt tathā ca
<br/>sambhavavidheratyantāyogo viruddho na tvayogaḥ nīlaṃ
<br/>sarojaṃ bhavatyeveti vat ||</b></p>
<p>śaṅkaº ṭīº | astviti | yadīdaṃ dravyaṃ dīrghaṃ syāt hrasvaṃ
<br/>na syāditivat yadi bījaṃ kāri syādakāri na syādakāri
<br/>caitat tasmānna kārīti prasaṅgatadviparyayau syātāmihāpītyarthaḥ |
<br/>kāritvākāritve yadi sāmarthyāsāmarthye eva tatra prasaṅgatadviparyayau
<br/>pūrvameva nirastāvityāha | neti | tatreti | nanu sāmarthyāsāmarthye
<br/>prati prasaṅgatadviparyayau nocyete yena pūrvanirastatvaṃ syāt kiṃ tarhi
<br/>kāritvākāritve prati te ca tābhyāmanye evetyata āha | stāṃ
<pb n="129"/>
<br/>veti | śaktyaśaktyoriti | kāritvākāritvayorityarthaḥ | tatheti |
<br/>kālabhedamanantarbhāvya sāmānyatastayorekatra dharmiṇyupasaṃhārābhāvāt
<br/>etadeva śaṅkāpūrvakaṃ darśayati | yadā tadeti | ubhayorekakālatvaṃ
<br/>tiraskṛtyetyarthaḥ | yatsamarthamiti | tathā ca prasaṅge iṣṭāpatti-
<br/>rityarthaḥ | tadeva sphuṭayati | sambhaveti | samarthasya karaṇaṃ sambhava-
<br/>tītyatyantāyogavyavacchedasyābhimatatvādevetyarthaḥ | atra kāryaviśe-
<br/>ṣāṅkurādyupadhānaṃ na vivakṣitam | anyathaikasyāṃ vyaktau tathābhyupagame-
<br/>'pasiddhāntāpatteḥ | yat samarthamiti | yajjātīyaṃ samarthaṃ tajjātīyaṃ
<br/>karotyeveti vā vivakṣitam ||</p>
<p>bhagīº ṭīº | nanu parimāṇabhedādyathāśrayabhedastathehāpi
<br/>syāt ubhayatra bādhakāviṣeṣāt prasaṅgaviparyayaviśeṣanirāse 'pi
<br/>tatsāmānyasyāniṣedhādityāha | astviti | yat samarthaṃ tatkarotyeva
<br/>yanna samarthaṃ tanna karotyeveti prasaṅgaviparyayośca sāmarthyāsāmarthyamātraṃ
<br/>viṣayo na tu kālabhedenāpyetayorekatra na vṛttiriti viṣaya
<br/>ityāha | tayoriti | yadi ca kālabhedāntarbhāveṇāpi tarkāntaraṃ
<br/>sambhavatyeveti brūyāt tatrāha | tatra ceti | sāmarthyaṃ karaṇaṃ yogyatā
<br/>vetyādinā tasyāpi nirāsādityarthaḥ | nanu sāmarthyāsāmarthyaviṣayayoḥ
<br/>prasaṅgatadviparyayayornirāse 'pi karaṇākaraṇaviṣayau tau syātāmityata
<br/>āha | stāṃ veti | śaktyaśaktyoḥ karaṇākaraṇayoḥ | tatheti | kāla-
<br/>bhedāvivakṣāyāmityarthaḥ | upasaṃhartumiti | yadi kāri syādakāri
<br/>na syādityatreṣṭāpattiḥ sarvasyaiva kāritvāt yāvatsattvaṃ kiñcit
<pb n="130"/>
<br/>karaṇāt viparyaye ca bādhāsiddhī niyatakālaviśeṣavivakṣāyāṃ yadā
<br/>kāri tadā kārītyetadapīṣṭameva āpādyāpādakayorekakālāviva-
<br/>kṣāyāṃ yadidānīmidaṃ kāri syādanyadā'kāri na syāt anyakālā-
<br/>kāritvānnedānīṃ kārītyaprayojakaṃ kālabhedādevopapatterityupa-
<br/>saṃhārośakya ityarthaḥ | tvayāpyetatkālakāriṇaḥ kālāntarākaraṇānu-
<br/>bhavādvyāptirnopeyata iti bhāvaḥ | yadyadā na karoti tat tadā na
<br/>samarthamiti kālavācipadopādānaṃ vyartham kāriṇo yāvatsattvaṃ
<br/>sāmarthyādakāriṇaścāsāmarthyādityāśayenāha | yadā tadeti | yat
<br/>samarthaṃ tatkarotyeva kāryāvyavahitapūrvavartyevetyupasaṃhāraḥ | śakya evetyarthaḥ |
<br/>yadīdaṃ sarvadāpādyate yadā mūlaśauthilyaṃ tvanmate 'pi kāriṇyeva
<br/>kadācidakāritvānubhavena vyabhicārāditi kadācidāpādyaṃ tatra
<br/>siddhasādhanamityāha | kālaniyameti | kālaniyamaḥ sārvadikatvaṃ
<br/>kriyāsaṅgataiva kāriṇyātyantāyogavyavacchedaḥ sambhavamātrarūporthakriyā-
<br/>sambhave viruddhyate na tu kadācit sambhava ityarthaḥ ||</p>
<p>raghuº ṭīº | prasaṅgeti | tābhyāmakāriṇo'sāmarthyasādhakābhyāṃ
<br/>kāryakāribhedasiddhiparyavasitābhyāmarthataḥ karaṇākaraṇayoḥ svarūpeṇaiva
<br/>virodhasya siddheriti bhāvaḥ | yadyapi tābhyāmeva bhedasiddhau kṛta-
<br/>mamunā virodhena tadupajīvinā tathāpi tāveva na sambhavata ityāha |
<br/>tayoriti | prasaṅge sāmarthyasya hetutayā viparyaye cāsāmathyasya
<br/>sādhyatayā viṣayatvaṃ sāmarthyaprasañjanīyaṃ karaṇaṃ ceha sāmarthyaṃ tatra ca
<pb n="131"/>
<br/>sāmarthyaṃ hītyādinā dūṣaṇasyoktatvāt | nanu yogyatāvacchedakaṃ
<br/>rūpameva sāmarthyamabhidhitsitaṃ tatra ca na sādhyāvaiśiṣṭyāderdoṣasyāvakāśa
<br/>ityata āha | stāṃ veti | śaktyaśaktyoḥ karaṇākaraṇayorna vivakṣito
<br/>vyāptighaṭakaḥ kālabhedaḥ sādhako yasya so'vivakṣitakālabheda
<br/>ityagrimagranthasvarasena neyaṃ tathā vyāptau kālabhedānupraveśamantareṇa
<br/>upasaṃhartumaśakyatvāt kuśūlasthe sāmarthyena karaṇaprasañjana iṣṭāpattiḥ
<br/>uttarakālaṃ tatraiva karaṇābhyupagamāt viparyaye ca hetvasiddhiḥ |
<br/>vyāpakavirodhina evābhāvasya vyāpyābhāvasādhakatvāt | anyathāti-
<br/>prasaṅgāt karaṇasya ca sarvathaivākaraṇaṃ viruddham anyathā tavāpi
<br/>sāmagrīniveśino bījasya deśāntare akaraṇādasāmarthyāpatteḥ na
<br/>ceha tathā tasyaiva sahakārisamavadhāne karaṇasya pratyakṣasiddhatvāt
<br/>tatprāmāṇyasandehe'pi hetoḥ sandigdhāsiddhatvāt mūlaśaithilyācceti
<br/>bhāvaḥ | yadeti | kālabhedamupekṣyāpi evakārārthāntarbhāvena vyāpte-
<br/>rādare iṣṭāpattyāderabhāvādupasaṃhāraḥ śakya eveti bhāvaḥ | karotye-
<br/>vetyatra yāvatsattvamiti vivakṣitam na cānādyaḥ vyāptyasiddheḥ
<br/>aṅkurakāriṇo'pi bījasya prāk tadakaraṇasya pratyakṣasiddhatvāt
<br/>etenāyoga<sup><small>1</small></sup>vyavacchedena niyamo'pi nirastaḥ | dvitīye tvāha |
<br/>kāleti | evaṃ ca jātanaṣṭasya svarūpāyogyatvaprasaṅgo'vaśiṣyate
<br/>vakṣyate ca tatra yadyadā yatsambaddhaṃ tat tadā karotīti syāt na
<br/>syāt samarthasyāpi sahakāriviraheṇākaraṇatvasyopapattau mūlaśaithi-
<note n="131.1"><p>etenānyayoga--pāº 2 puº |</p></note>
<pb n="132"/>
<br/>lyādityuktatvāt<sup><small>1</small></sup> kecittu<sup><small>2</small></sup> karaṇākaraṇaviṣayāveva prasaṅgaviparyayau
<br/>syātāmata āha | stāṃ veti | karaṇenākaraṇābhāvaprasañjane svarūpato-
<br/>'karaṇena karaṇābhāvasādhane ca prakāratopyavaiśiṣṭyāt kālabhedeno-
<br/>bhayopapattermūlaśaithilyāccopasaṃhartumaśakyatvaṃ yadā yatkāri tadā na tat
<br/>kārītyādiprasaṅgaviparyayayoścāpādakāsiddhisiddhasādhane ceti bhāvaḥ |
<br/>yatsamarthamiti yatkārītyartha ityāhuḥ | atra karaṇākaraṇavirodha-
<br/>mupajīvyapravṛttayostayoḥ kathaṃ tatsādhakatvāśaṅketi cintanīyam ||</p>
<p><b>nanu yadasamarthaṃ prathamamāsīt tasya sāmarthyaṃ paścā-
<br/>dapi kuta āgatam prathamaṃ samarthasya vā paścāt kuca
<br/>gatam | naitadevaṃ tattatsahakārimatastattatkārakatvaṃ hi
<br/>sāmarthyam atadvatastadanyavato vā tadakartṛtvamasāmarthyam |
<br/>idaṃ cotpattikamasya rūpaṃ te ca sahakāriṇaḥ svopasarpaṇa-
<br/>kāraṇavaśād bhinnakālā ityarthāt kāryāṇāmapi
<note n="132.1"><p>vakṣyate ca tatra yadyadā yatsamarthaṃ tadā tat karotīti syāt na
<br/>syāt samarthasyāpi tahakārivirahasyaiva kāryakālavṛttitvena yāvatsattvameva
<br/>kāryābhāvatvāt | śilādau sahakārisākalye'pi kāryavaikalyāt svarūpā-
<br/>yogyatvaprayuktametaditi bhāvaḥ | yadyapi pareṣāṃ sahakārirahite na tadu-
<br/>tpattiniścayaviṣayaḥ kāraṇatāvacchedakarūpeṇa tatsājātyaṃ cāsiddhaṃ rūpāntareṇa
<br/>tvatiprasaṅgaḥ tathāpi tadutpattyā tadviraheṇa karaṇasyopapattau mūlaśaithilyā-
<br/>dityuktatvāt--pāº 2 puº |</p></note>
<note n="132.2"><p>bhagīrathaṭhakkurasyedaṃ matam |</p></note>
<pb n="133"/>
<br/>bhinnakālateti tathāpyekakālastha eva bhāvo jātanaṣṭa-
<br/>stadā tadā tatkāryaṃ karotu utpannamātrasya tatsvabhāva-
<br/>tvāt ekadeśasthavaditi cet ||</b></p>
<p>śaṅkaº ṭīº | nanu prathamamasamarthamapi krameṇa samarthaṃ bhavati
<br/>prathamaṃ vā yat samarthaṃ tadapi krameṇāsamarthamiti kinnibandhana-
<br/>mityāha | nanviti | sāmarthyaṃ yadi yogyatvaṃ vivakṣitvā procyate
<br/>tadā sarvadaiva tat samarthameva | atha kāritvaṃ vivakṣitaṃ tadā tadubhayaṃ
<br/>sahakārilābhālābhatantramityasakṛdāveditavyamityata<sup><small>1</small></sup> āha | tatta-
<br/>diti | ata iti | sahakārivinākṛtasyetyarthaḥ | tadanyavato veti |
<br/>ekakāryasahakārisattve'pi balavatkāryāntarasahakārataḥ yathānumiti-
<br/>sāmagrītaḥ pratyakṣasāmagrī balavatītyarthaḥ | tadakartṛtvaṃ tadajanakatvam |
<br/>autpattikamiti | etatkhabhāva eva bhāvo jāyata ityarthaḥ | nanu
<br/>tarhi sahakārisamavahita eva bhāvo jāyatāṃ tattatkāryāṇi pratītyata
<br/>āha | te ceti | sahakāriṇaḥ svakāraṇādhīnasannidhayo na
<br/>bhāvasvarūpāntargatāsteṣāṃ cāmiyatakālopasarpaṇatvāt kāryāṇāmapi
<br/>kālāniyama ityarthaḥ | upasarpaṇaṃ sannidhānam | nanu yathā svānava-
<br/>cchinne'pi deśe svātmani indriyādi jñānaṃ sukhādikaṃ yathā vā
<br/>mṛdaṅgādyākāśe śabdaṃ janayati tathā svānavacchinne'pi kāle
<br/>kṣaṇiko bhāvaḥ kāryāṇi janayatu na hyekaṃ vastu kṣaṇadvayasambaddhaṃ
<note n="133.1"><p>asakṛdāveditamityata--pāº 2 puº |</p></note>
<pb n="134"/>
<br/>bhavitumarhatītyāha | tathāpīti | jātanaṣṭaḥ kṣaṇikaḥ ekakālastha
<br/>iti svasambandhikālastha iti vivakṣāyāmiṣṭāpattiḥ ||</p>
<p>bhagīº ṭīº | nanu bhāvānāṃ svakāraṇajanitaḥ svarūpabhedo
<br/>jātibhedo vā sāmarthyaṃ tasya ca tasyāṃ vyaktau nopagamāpagamau
<br/>sambhavata ityāha | nanviti | yadasya sāmarthyaṃ tanna kutopyāyāti
<br/>na vā kutopyapaiti sahakārisānnidhye hi kāritvaṃ sāmarthyaṃ yadvā
<br/>kāraṇatāvacchedakabījatvādirūpamasya sāmarthyaṃ tacchūnyatvamasāmarthyaṃ
<br/>tasya ca nopagamāpagamāvityāha | tattaditi | atadvataḥ sahakāri-
<br/>rahitasya tadanyavataḥ sahakārivirodhimata ityarthaḥ | nanvevaṃ bhinna-
<br/>kālīnaṃ kāryamekadaiva kuryāt sāmarthyāviśeṣāt sahakāriṇāmapi
<br/>tatsvarūpa evāntarbhāvādityata āha | te ceti | sahakāriṇo na
<br/>bhāvasvarūpāntarbhūtāḥ kiṃ tu tadbhinnāḥ svakāraṇādhīnasannidhayaḥ
<br/>tāni ca niyatakālīnānīti kāryāṇāmapi tathātvamityarthaḥ |
<br/>nanu yathaikadeśasthameva deśāntarāvidyamānamapi viṣayendriyādi
<br/>tattatsahakārimattayā jñānasukhādi janayati yathā kṣaṇiko'pi
<br/>bhāvastattatkālīnāni kāryāṇi janayet tasmādekakālasambaddhasya
<br/>kālāntarasambandha eva viruddha ityāha | tathāpīti | jātanaṣṭaḥ
<br/>kṣaṇika ityarthaḥ ||</p>
<p>raghuº ṭīº | sāmarthyaprayuktaṃ karaṇaṃ sāmarthyaṃ ca janakatāva-
<br/>cchedakaṃ rūpamityāśayena śaṅkate | nanvityādinā | kutra gatamiti
<pb n="135"/>
<br/>sāmarthyamityanuṣajyate | tathā ca tasyopagamāpagamavirahādyāvatsattvama-
<br/>karaṇaṃ karaṇaṃ vā prāptamiti bhāvaḥ | janakatāvacchedakarūpavattvaṃ
<br/>karaṇaprayojakamiti satyam paraṃ tu sahakārisākalyaviśiṣṭa-
<br/>mityāśayenāha | naitaditi | tadanyavatastadvirodhimataḥ | syādetat
<br/>astu sahakārisampattiḥ kāryotpattiniyāmikā tathāpi yathaika-
<br/>deśastho viṣayādirdeśāntare sahakārisampattau tatra jñānādikaṃ
<br/>janayati tathaikakālastho bhāvaḥ svanāśottarakāle tatsahakārisampattau
<br/>tatkāryaṃ janayet avaśyaṃ caitat tvayābhyupagantavyam kathamanyathā
<br/>ciradhvastasya yāgānubhavādeḥ svargasmaraṇādijanakatvamiti śaṅkate |
<br/>tathāpīti ||</p>
<p><b>seyamekakālasthatā svarūpāpekṣayā sahakārisānni-
<br/>dhyāpekṣayā vā | ādye na kiñcidanupapannaṃ nityā-
<br/>nāmapyevaṃrūpatvāt vartamānaikasvabhāvatvāt sarvabhāvā-
<br/>nām | tadeva tu kvacit sāvadhi kvacinniravadhīti
<br/>viśeṣaḥ | sāvadhitve'pi vyāpāraphalapravāhaprakarṣāpaka-
<br/>rṣābhyāṃ viśeṣaḥ | dvitīyastu syādapi yadi teṣāṃ yauga-
<br/>padyaṃ bhavet kramiṇastu sahakāriṇa ityuktam sahakāri-
<br/>sahitaḥ svabhāvena karotīti vaktari tu jātanaṣṭa eva
<br/>karotvityuttaraprasaṅgo nirargalaśaiśavasyetyalamanena ||</b></p>
<p>śaṅkaº ṭīº | sthairye'pi bhāvānāṃ svāvacchinna eva kāle
<br/>sthiterityāha | svarūpāpekṣayeti | kvacit sāvadhīkṛtya nitya-
<pb n="136"/>
<br/>bhāvānāṃ kvacinniravadhīti nityabhāvānām | nanvevaṃ yāgādyapi
<br/>svānavacchinne kāle svargādi na janayedityata āha | sāvadhi-
<br/>tve'pīti | yāgādīnāmapi vyāpārarūpamapūrvādi tasya prakarṣaśca
<br/>paripākastadadhīnaśca svargādiphalasambandha iti noktadoṣa ityarthaḥ |
<br/>tarhi yāgavadbījādyapi svānavacchinne kāle kāryajanakaṃ syādata āha |
<br/>apakarṣeti<sup><small>1</small></sup> | teṣāṃ na tādṛśo vyāpāra ityarthaḥ | nanu ya eva
<br/>sahakārikālaḥ sa eva bījāderapi kāla iti kathaṃ kāryāṇi
<br/>jātanaṣṭa eva na karotītyata āha | dvitīyastviti | kiṃ ca
<br/>tathāpyekakālastha eva bhāva ityāditvadabhidhānamapi māṃ pratya-
<br/>sambaddhamityāha | sahakārīti ||</p>
<p>bhagīº ṭīº | yadaikakālasya kālāntareṇājanakatvamāpādyate
<br/>sa kālaḥ svarūpayogyatāvacchinnaḥ sahakāriyogyatāvacchinno
<br/>vetyāha | seyamiti | ādye svarūpayogyabhāvaikopādhiviśiṣṭa-
<br/>kālavṛtterbhāvasya janakatvamāpādyate tacca naiyāyikairabhyupeyata itī-
<br/>ṣṭāpattirityāha | ādya iti | svarūpayogyatvaṃ ca kṣaṇikasya
<br/>sthirasya vetyatra vivāde tāvanmātre sampratipattireveti bhāvaḥ |
<br/>nityānāmapīti | apiśabdādanityasthirāṇāṃ sarveṣāmeva vastūnāṃ
<br/>svāvacchinnakālasambandhasya vartamānatvādityarthaḥ | na caivaṃ sarveṣāṃ
<br/>nityatāpattirityāha | tadeveti | nanvevaṃ svarūpasata eva janakatvā-
<note n="136.1"><p>aprakarṣeti--pāº 1 puº |</p></note>
<pb n="137"/>
<br/>bhyupagame yāgādeḥ svargādāvajanakatvāpattirityata āha | vyāpāreti |
<br/>vyāpārarūpaphalapravāhānuvṛtternoktadoṣa ityarthaḥ | nanu vyāpāra-
<br/>mattvāviśeṣāt kathamekasyaiva karmaṇaḥ phalopabhogo nānyasyetyata
<br/>āha | prakarṣeti | sahakārilābhālābhaprakarṣāprakarṣavaśādekasyaiva
<br/>phaladātṛtvaṃ nānyasyetyarthaḥ | dvitīya iti | sahakārisānnidhyāva-
<br/>cchinnaḥ kālo bījasya svakāla iti pakṣa ityarthaḥ | tathāpi svakāla
<br/>eva bhāvastattat kāryāṇi janayedityatra na kiñciduktamityata
<br/>āha sahakārīti ||</p>
<p>raghuº ṭīº | ekakālastha iti korthaḥ | kiṃ svādhikaraṇa-
<br/>kālastha iti kiṃ vā tattatkāryānuguṇatattatsahakārisākalyādhi-
<br/>karaṇakālastha itītyāha | seyamiti | na kiñciditi | svakāla-
<br/>sthasyaiva sahakārisākalye kāryajanakatāyā asmābhirupagamāt |
<br/>tadeva vartamānatvameva | kvacit sāvadhikāryotpadyamānatāpūrvakāla-
<br/>mātrāvadhi kvacinniravadhikāryotpadyamānatākālasthāyi | nanu
<br/>kāryāvyavahitapūrvakāle'sato'pi yāgādeḥ kāryajanakatve kadācideva
<br/>kāryaṃ jāyate nānyadeti atra kiṃ niyāmakamata āha | sāva-
<br/>dhitve'pīti | vyāpāreti | vyāpārasya phalaprakarṣāprakarṣābhyāṃ phalānu-
<br/>guṇasahakārilābhālābhābhyāṃ viśeṣaḥ kāryotpādānutpādarūpaḥ
<br/>vyāpārarūpasya phalasya sahakārilābhālābhābhyāmityartha ityanye |
<br/>tadayamarthaḥ | sākṣātkāryajanakatve svasya vyāpāradvārā janakatve ca
<br/>vyāpārasya sahakārisākalyaṃ tantram | na cedaṃ nirṇayadhvastasyāsti
<pb n="138"/>
<br/>niyatānvayavyatirekaśālina eva ca samavadhānasya niyāmakatvānnāti-
<br/>prasaṅga iti | sahakārisahita ityasyāgre svato vyāpārato
<br/>vetyādiḥ | jātanaṣṭo nirṇayadhvastaḥ ||</p>
<p><b>tasmāt kāryasya sa eva kālaḥ kāraṇasya tu sa
<br/>cānyaśceti sambandhikālāpekṣayā pūrvakālatābyavahāraḥ |
<br/>api ca yadā tadetisthāne yatra tatreti prakṣipya tayoreva
<br/>prasaṅgatadviparyayayoḥ ko doṣaḥ | na kaściditi cet tarhi
<br/>deśādvaitaṃ vā kāraṇabhedo vā āpadyeta | āpadyatāṃ
<br/>tadādāya yogācāranayanagaraṃ pravekṣyāma iti cet
<br/>na hetuphalabhāvavādavairiṇamanapodya tatra praveṣṭumaśakya-
<br/>tvāt | tadapavāde vā sattvākhyasādhanaśastrasaṃnyāsina-
<br/>stava vahirvādasaṅgrāmabhūmāvapi kuto bhayam ||</b></p>
<p>śaṅkaº ṭīº | nanvetāvatā kāryakāraṇayoryaugapadye kāraṇasya
<br/>pūrvakālatāvirahāt kāraṇataiva na syādityata āha | tasmāditi |
<br/>sa eva sāmagryavyavahitottara eva | kāraṇasyeti | kiñcit
<br/>kāraṇaṃ tantvādi sāmagryanantaramapyanuvartate kiñcittu vyāpāraṃ
<br/>janayitvā kāryāt pūrvameva naśyatītyaniyama evetyarthaḥ | samba-
<br/>ndhīti | yasmin kāle yat sambadhyate sa eva tasya kāla ityarthaḥ |
<br/>prathamaprakaraṇārthaprapañco'yaṃ parasmai yadvirodhadānāya tamidānīmāha |
<pb n="139"/>
<br/>api ceti | kṣetrapatitaṃ bījaṃ yadi tasminneva kāle kuśūle-
<br/>'pyaṅkurajananasamarthaṃ syāt tadāṅkuraṃ janayet na tu janayati tasmānna
<br/>tadā tatsamarthamiti | kṣaṇikamapi sāmarthyāsāmarthyalakṣaṇaviruddha-
<br/>dharmasaṃsargeṇa bhinnaṃ syāditi praghaṭṭakārthaḥ | atra prasaṅge doṣābhi-
<br/>dhāne kālagarbhaprasaṅge'pi doṣaḥ syādityabhiprāyeṇāha | na kaści-
<br/>diti | nanu bījadeśādanyo deśo yadi bhavet tadā
<br/>tatratatrājanananibandhanamasāmarthyamāpadyeta | tathā ca sarvatra deśe
<br/>samarthameva bījamiti nāsmākaṃ viruddhadharmādhyāsa ityata āha |
<br/>tarhīti | yadyeka eva deśo bhavet tadaivaṃ sambhāvyeta yadi vā
<br/>deśanānātve'pi sarvo deśo bījādhāra eva syāt tadā syādādye
<br/>deśādvaitamantye kāraṇasyāpyekasyaiva bījasya tāvaddeśavṛttitayā'bhedaḥ
<br/>syādityarthaḥ | nanu kṣetrakuśūlādyātmāpi deśo jñānasvarūpameva
<br/>vāhyasyāsmābhiranaṅgīkārāt | jñānaṃ caikadeśameveti deśabhedena<sup><small>1</small></sup>
<br/>sāmarthyāsāmarthyāpādanaṃ māṃ prati niravakāśamityāha | āpa-
<br/>dyatāmiti | jñānamātraṃ kṣaṇasthāyi na vāhyaṃ kiñcidastīti
<br/>yogācāranayaḥ tadeva nagaramityarthaḥ | bhedena grāhyagrāhakabhāvo
<br/>nāsti kiṃ tu svaprakāśajñānameva<sup><small>2</small></sup> jagaditi yogācāramatāśrayaṇe
<br/>kāryakāraṇabhāvo'pi tvayā neṣṭavya idamasya kāraṇamidamasya kārya-
<br/>miti bhedena grāhyagrāhakabhāve satyeva siddhyet tathā ca māṃ prati
<br/>sāmarthyāsāmarthyalakṣaṇaviruddhadharmādhyāse yat mat tat kṣaṇikamiti
<note n="139.1"><p>jñānasyaiva deśabhedena--pāº 3 puº |</p></note>
<note n="139.2"><p>svaprakāśātmakaṃ--pāº 3 puº |</p></note>
<pb n="140"/>
<br/>yat tvayā sādhayitumupakrāntaṃ tat sarvaṃ bhagnamevetyāha | hetu-
<br/>phaleti | nanu hetuphalabhāvo'pi māstu ko doṣa ityata āha |
<br/>tadapavāda iti | tarhyarthakriyākāritvalakṣaṇena sattvena hetunā
<br/>yat kṣaṇikatvaṃ tvayā sādhayitumupakrāntaṃ taccedvihāya dūraṃ palāyitena
<br/>tvayā saṃnyastameva tadā siddhaṃ naḥ samīhitam yataḥ parājito'syeva
<br/>tathā ca kena bhayena yogācāranagarapraveśastava ityarthaḥ ||</p>
<p>bhagīº ṭīº | nanu yadi kāraṇasvarūpāvacchinnaḥ kālastasya
<br/>svakālastadā tatkāla eva kāryasya bhāvāt tadapekṣayā kathaṃ
<br/>pūrvakālatāvyavahāra ityata āha | tasmāditi | sa eveti |
<br/>kāryasya sahakārisamavadhānānantaramevotpattikālaḥ kāraṇasya ca
<br/>yadā sahakārisamavadhānaṃ sa kālaḥ yadā cāsamavadhānaṃ so'pi |
<br/>sambandhī kāryasya prāgabhāvastadapekṣayā ca pūrvakālatāvyavahāra ityarthaḥ |
<br/>nanu kālāvivakṣayaiva prasaṅgatadviparyayābhyāṃ pūrvāparakṣaṇavartino bhāvasya
<br/>bhedaḥ sādhyatāmityata āha | api ceti | yaddeśe bījamaṅkuraṃ
<br/>janayati tadanyadeśe tat samarthaṃ na vā | ādye svadeśavadaṅkuraṃ
<br/>janayet antye tadaiva tatraiva kārye janakamajanakaṃ ceti viruddha-
<br/>dharmādhyāsādekakṣaṇe'pi bījasya nānātvaprasaṅgaḥ | atha deśabhedenaiva
<br/>na virodhastadākālabhedenaiva mamāpi tathetyarthaḥ | kṣaṇiko bhāvaḥ
<br/>svakīyāmarthakriyāṃ prati kālāntare'pi samartha iti parairvaktuṃ na
<br/>śakyate atastadeva bījaṃ tatraiva samarthamasamarthaṃ ca syāditi bhāvaḥ |
<br/>nanu kalāntare pareṣāṃ bījasyāsattvaṃ na tvasāmarthyam evaṃ deśabhedenāpi
<pb n="141"/>
<br/>tasyāsattvaṃ na tvasāmarthyamiti na deśabhedena virodhaśaṅkā | atha
<br/>sattvamarthakriyākāritvamiti deśāntarakālāntarīyārthakriyāṃ prati
<br/>śilāśakalasyeva bījasyāsāmarthyaṃ durnivāramiti cet na taddhi
<br/>sattvasya lakṣaṇaṃ na tu tadeva sattvaṃ tasmāddeśāntare kālāntare ca
<br/>bhāvasya tatraiva kārye sāmarthyamasāmarthyaṃ veti vikalpa eva nirava-
<br/>kāśaḥ | atrāhuḥ tathāpi svakāle sadrūpasya kālāntarīyāsattvā-
<br/>bhyupagamāt sutarāṃ virodhaḥ | na ca tatkālīnatvataditarakālīnatva-
<br/>rūpopādhisāmānyadvayasya satyāśraye sambandhābhāvaḥ kathaṃ syāditi
<br/>vācyam tatkālasambandhātmakatvāt tayoḥ tasya cānityatvāt tannityatvaṃ
<br/>tadupādānāya pravṛttyanupapatteḥ tadadhike ca sāmānye mānābhāvāt |
<br/>prasaṅgasyāduṣṭatve'niṣṭamāha | deśeti | yathā svadeśe svopādeya
<br/>kāryaṃ prati śakto bhāvaḥ tatraiva sahakāryaṃ jñānasukhādyapi pratisamartha-
<br/>ścet tatrāpi janayet tathā copādeyasahakāryayordeśādvaitamabhinna-
<br/>deśatā syāt | yadyatra jananasamarthaṃ tat tatra janayatīti prasaṅgasyā-
<br/>duṣṭatvādityarthaḥ | viparyayasyāduṣṭatve dūṣaṇamāha | kāraṇabheda
<br/>iti | kṣaṇikasyāpi kāraṇasya tadataddeśasāmarthyāsāmarthyarūpaviruddha-
<br/>dharmasaṃsargād bhedo nānātvaṃ syādityarthaḥ | nanu vijñānavādinā
<br/>jñānabhinnaparamāṇurūpasya vāhyasyābhāve'ṅkurādīnāṃ jñānasukhādyabhinna-
<br/>deśatvaṃ jñānatvena deśānāmabhedaśceṣyata evetyāha | āpadyatā
<br/>miti | yadyapi vijñānanayapraveśo'pi vijñānasya kālāntare
<br/>sāmarthyamasāmarthyaṃ vetyādiprasaṅgatadviparyayābhyāmāpadyata eva deśā-
<br/>dvaitam tathāpi taddeśajanakatvājanakatvādiprasaṅgatadviparyayāṇāṃ kārya-
<pb n="142"/>
<br/>kāraṇabhāvopajīvakatvam vijñānanaye tu paro'parasyāvedanāt svamātra-
<br/>magnamūrttikatayā idamasya kāryamidamasya kāraṇamiti grāhyabhedo-
<br/>llekhasādhyo na kāryakāraṇabhāvaniścayo na vā vastutaḥ sa sambhavī
<br/>tasyāpi jñānaviśeṣatvāt na ca tadevāpādyaṃ jñānadvaitapakṣa eka-
<br/>jñānaviṣayīkṛtānāṃ deśānāmapyabhedeneṣṭāpatteḥ tayā ca tatra praveśaḥ
<br/>kāryakāraṇabhāvaṃ vāstavamādāya vihāya vā ādye hetuphaleti |
<br/>uktayuktyā tatra hetuphalabhāvādityarthaḥ | antye tadapavāde veti |
<br/>kāryakāraṇabhāvopajīvinaḥ sattvākhyasādhanasya saṃnyāsaṃ tyāgaṃ kṛtavatastava
<br/>sthiravāhyasvīkāro'pi na bhayamiti kṛtaṃ tatra praveśenetyarthaḥ |
<br/>tathā ca sādhanaṃ vinā na kṣaṇabhaṅgasiddhiriti bhāvaḥ ||</p>
<p>raghuº ṭīº | kāryakāraṇayorekakālatve'pi pūrvāparabhāvavyava-
<br/>hāraṃ vyavasthāpayati | tasmāditi | sa eva sahakārisamavadhānottara
<br/>eva | sambandhīti | sambandhinoḥ kāryatatprāgabhāvayoryau kālau tada-
<br/>pekṣayā tadvṛttitvapratisandhānena kāraṇakāryayoḥ paurvāparyavyavahāra
<br/>ityarthaḥ | tarhītyādi bījāderekasmin deśa iva deśāntare-
<br/>'pyaṅkurādisāmarthye tatrāpyaṅkurādijananāt sarveṣāṃ deśānāṃ sarvakārya-
<br/>vattvarūpamadvaitamāpadyeta | tathā ca kāryāṇāṃ bhinnakālāśeṣadeśāropa-
<br/>vṛttitvenāditvameva paryavasyediti sādhu kṣaṇikatvam asāmarthye tu
<br/>sāmarthyāsāmarthyalakṣaṇaviruddhadharmasaṃsargād bījādivyakterbheda āpadyeta |
<br/>tathā ca tasyā api pūrvavadeva punarbhedāpattau bījādiśūnyatvamevā-
<br/>padyeteti bhāvaḥ | bhāvārthe kṛtanirbhara āśaṅkate | āpadyatāmiti |
<pb n="143"/>
<br/>āpadyatāṃ vāhyaśūnyatvaṃ yogācāro vijñānavādī | tannayānusaraṇaṃ
<br/>hi hetuphalabhāvamupetya apodya vā ādye ekasmin jñānātmani
<br/>kāle deśe vā jñānajananasamarthasya vijñānasya jñānātmakeṣu daśāntareṣu
<br/>kālāntareṣu ca tatsāmarthyeṣu sarveṣu tañjñānotpattiprasaṅgaḥ | asā-
<br/>marthye tu viruddhadharmasaṃsargeṇaikasyāpi bhedāpattau pūrvoktanyāyena
<br/>śūnyatvameva syāditi kva vijñānavādaḥ | dvitīye tu sāmarthyā-
<br/>sāmarthyayorviruddhadharmayorasiddhyā bhedāsiddhāvasiddhavyāptikatayā artha-
<br/>kriyākāritvarūpatayā vāhyatvasya kṣaṇikatvasādhanasya parityāge
<br/>vāhyasthirābhyupagame'pyavirodhād vyarthaṃ tanmatānusaraṇamityāha |
<br/>hetuphaleti | kecittu vijñānavādinaye sarveṣāmeva kāryāṇāṃ
<br/>jñānābhinnadeśatvaṃ deśānāṃ ca jñānatvenābhinnatvaṃ miṣyata evetyāha |
<br/>āpadyatāmiti | tannaye pareṇa parasyāvedanādekena kāryakaraṇābhi-
<br/>matajñānadvayāgrahaṇānna kāryakāraṇabhāvasiddhirityāha hetuphale-
<br/>tītyāhuḥ ||</p>
<p><b>nanu yāvatyo'rthakriyā bhinnadeśāstāvadbhedaṃ kāraṇa-
<br/>mastu ko virodha iti cet na teṣāmapi pratyekaṃ tatpra-
<br/>saṅgasya tadavasthatvāt evamekasya jagati vastutattvasyā-
<br/>'lābhe sādhvī kṣaṇabhaṅgasādhanapariśuddhiḥ ||</b></p>
<p>śaṅkaº ṭīº | dvitīyaṃ pakṣamāśaṅkya nirākaroti | nanviti |
<br/>yāvatya iti | yatrayatra deśe tvayā kāraṇamāpādyate tatra sarvatra
<br/>tadbījamasti samarthaṃ ca karoti ceti kva virodha ityarthaḥ | teṣā-
<pb n="144"/>
<br/>mapīti | kāraṇānāṃ deśabhedena bhede yat kṣetrapatitaṃ tatkuśūle
<br/>karoti na vā yat kuśūlasthaṃ tacca dūre karoti na veti tattade-
<br/>vādhikṛtya prasaṅgatadviparyayau vaktavyāviti | kimapyevaṃ jagati na
<br/>syāditi kiṃdharmikaṃ kṣaṇikatvaṃ sādhanīyamityarthaḥ ||</p>
<p>bhagīº ṭīº | nanvekatraiva deśe na sārvatrikārthakriyāpādanaṃ
<br/>bhinnadeśīyatattadarthakriyāsu bhinnānāṃ kāraṇatvasyeṣṭatvādityāśaya-
<br/>mavidvān śaṅkate | nanviti | bhinnadeśīyatattadarthakriyāṃ prati kāra-
<br/>ṇānāṃ bhinnatvaṃ na prasajyate api tu tāvadarthakriyābhedaṃ prati
<br/>kāraṇabhedo'pi yatraikadeśe kāryaṃ janayadanyadeśe na janayati tatrai-
<br/>voktarūpe viruddhadharmādhyāsādbhedaḥ prasajyata iti pariharati |
<br/>teṣāmapīti | nanvatrāpīṣṭāpādanamityata āha | evamiti |
<br/>kṣaṇikasyāpyekasya vastunosiddhirevaṃ syādityarthaḥ ||</p>
<p>raghuº ṭīº | bhinnadeśakāryadvayajanakasya ekakāryadeśe kāryā-
<br/>ntarasāmarthye tatrāpi tatkāryajananamasāmarthye ca kāraṇabheda āpadya-
<br/>tetyāśayaṃ manyamāno bhrānta āśaṅkate | nanviti | āśayaṃ prakāśa-
<br/>yati | teṣāmiti |</p>
<p><b>astu tarhi kaściddoṣa evānayoriti cet sa punaḥ
<br/>kasmin sādhye kiṃ sāmarthyāsāmarthyayoḥ kiṃ vā
<br/>tadviruddhadharmādhyāsena bhede āhosvit śaktyaśaktyo-
<br/>rvirodhe ||</b></p>
<pb n="145"/>
<p>śaṅkaº ṭīº | anayoriti | deśagarbhaprasaṅgatadviparyayayo-
<br/>rityarthaḥ | sāmarthyāsāmarthyayoriti | sādhyayoriti vipariṇāmaḥ |
<br/>sāmarthyāsāmarthyayoḥ satorbhede sādhya ityagretanena sambandhaḥ | tatra
<br/>yadyapi sāmarthyāsāmarthyarūpe evāhatya na sādhye kiṃ tu tadubhaya-
<br/>viruddhadharmādhyāsādhīno dharmiṇi bhedaḥ sādhyaḥ tathāpi prasaṅgatadvi-
<br/>paryayābhyāṃ sākṣāt te eva sādhye ityadoṣaḥ | etadevāha | kiṃ
<br/>veti | śaktyaśaktyoriti | karaṇākaraṇayorityarthaḥ | virodha ityatra
<br/>sādhya ityanuṣañjanīyam | kaścidanayodoṣa iti sarvatrānuṣaṅgaḥ ||</p>
<p>bhagīº ṭīº | sāmarthyāsāmarthyayoriti | sādhyayoriti vacanaḥ
<br/>bhedenānvayaḥ | yadyapi sāmarthyāsāmarthyayorbhedasādhanatvenopanyastayo-
<br/>sādhyatvābhidhānamayuktama tathāpi pareṇa karaṇākaraṇābhyāṃ sāmarthyā-
<br/>sāmarthye sādhyete iti tanmatenedamuktam | kiṃ veti | nanu
<br/>sāmarthyāsāmarthye tulyatayā viruddhadharmādhyāsasādhyabhedasya tulyava-
<br/>dvikalpanamayuktam viruddhadharmādhyāsena bhede sādhite tatrāsiddhā-
<br/>vudbhāvitāyāṃ tatsiddhaye sāmarthyāsāmarthyarūpaviruddhadharmādhyāsasya
<br/>svayamevābhidhānāt | maivam sākṣāt sādhyābhiprāyeṇa sāmarthyā-
<br/>sāmarthye vikalpite paramparā sādhyābhiprāyeṇa ca viruddhadharmādhyāsa-
<br/>sādhyabhedo vikalpita ityāśayāt | śaktyaśaktyoriti | karaṇā-
<br/>karaṇayorityarthaḥ ||</p>
<pb n="146"/>
<p>raghuº ṭīº | anayordeśagarbhaprasaṅgaviparyayayoḥ | sa doṣaḥ | sādhye
<br/>viṣaye | sāmarthyeti | sādhyayoriti | vipariṇatenānvayaḥ | kecittu
<br/>viruddhadharmasaṃsargādbhedāpattibhayena yadi kaścit kāriṇo'pi sāmarthyaṃ
<br/>nopeyāt tadā taṃ prati tadapi sādhyaṃ yadvakṣyati sarvatrāśaktāviti |
<br/>aśaktāvasāmarthye bhedopi ca paramparayā prasaṅgādisādhyaḥ virodhastu
<br/>bhedasiddhyanuguṇaḥ pramāṇāntarasādhyatvāt sādhyatvena vivakṣita ityāhuḥ |
<br/>śaktyaśaktyoḥ sāmarthyāsāmarthyayoḥ agre ca kāritvākāritve karaṇā-
<br/>karaṇe ca sāmarthyāsāmarthyapare | evaṃ bhinnakālaśaktyaśaktyorityapīti |
<br/>yadvā prāk prasaṅgaviparyayayoriti bhedasādhakayordeśabhedena karaṇā-
<br/>karaṇayorapyupalakṣakam tatra ca ekatra kāriṇo deśāntare'pi
<br/>kāritvābhyupagame sarvadeśānāṃ sarvakāryavattvarūpamadvaitam ekatrākāriṇaḥ
<br/>sarvatrākāritvābhyupagame ca sarvadeśānāṃ sarvakāryaśūnyatvarūpamadvaitaṃ
<br/>kvacitkāritvasya kvaciccākāritvasya cābhyupagame kāraṇabheda āpadye-
<br/>teti neyam | anayoriti | prasaṅgaviparyayayoḥ karaṇākaraṇayo-
<br/>ścetyarthaḥ | śaktyaśaktyoriti | karaṇākaraṇayorityarthaḥ | tathā ca
<br/>yathāśruta evāgrimagranthaḥ sādhīyān ||</p>
<p><b>nādyaḥ sarvatra sāmarthye hi prasahya karaṇāt sarvatrā-
<br/>śaktau kvacidapyakaraṇāt sarvadeśasamānasvabhāvatve'pyasya
<br/>svopādānadeśa eva tatkāryaṃ karotīti ayamasya
<br/>svabhāvaḥ svakāraṇādāyāto na niyogaparyanuyogāvarha-
<pb n="147"/>
<br/>tīti cet tarhi sarvakālasamānasvabhāvatve'pi tattatsa-
<br/>hakārikāla eva<sup><small>1</small></sup> karotītyayamasya svabhāvaḥ svakāra-
<br/>ṇādāyāta iti kinna rocayeḥ ||</b></p>
<p>śaṅkaº ṭīº | sāmarthyāsāmarthyayoḥ sādhyatve yadi prasaṅga-
<br/>tadviparyayau duṣṭau syātāṃ tadā sarvatra sāmarthyameva syādasāmarthyameva
<br/>vā ādye āha | prasahyeti | antye āha<sup><small>2</small></sup> | sarvatreti | deśabhedena
<br/>sāmarthyāsāmarthye naikasya viruddhe iti yadi tadā kālāvaccheda-
<br/>bhedenāpi<sup><small>3</small></sup> na virodha iti kutaḥ kṣaṇikatvamiti śaṅkottarābhyā-
<br/>māha | sarvadeśeti ||</p>
<p>bhagīº ṭīº || 0 ||</p>
<p>raghuº ṭīº | svopādāneti | svaṃ kāryaṃ prati niyatadeśo-
<br/>palakṣakaṃ cedaṃ kṣaṇikatvena kāraṇasya kāryādhikaraṇatvāyogāt ||</p>
<p><b>na dvitīyaḥ viruddhadharmādhyāsenāpyabhede bhedavyavahārasya
<br/>nirnimittakatvaprasaṅgāt anaikāntikaśca hetuḥ kāla-
<br/>to'pi na bhedaṃ sādhayet ||</b></p>
<note n="147.1"><p>lābha eva--pāº 1 puº |</p></note>
<note n="147.2"><p>antye tvāha--pāº 2 puº |</p></note>
<note n="147.3"><p>kālabhedenāpi--pāº 1 puº |</p></note>
<pb n="148"/>
<p>śaṅkaº ṭīº | nanu sāmarthyāsāmarthye viruddhe apyekatra vidyamāne
<br/>api na dharmiṇaṃ bhinte ityāha | na dvitīya iti |
<br/>anaikāntikaśceti | deśabhedena tābhyāṃ viruddhābhyāmapi bhedā-
<br/>sādhanādityarthaḥ ||</p>
<p>bhagīº ṭīº | nirnimittaketi | yadītarānimittako bheda-
<br/>vyavahāro viruddhadharmādhyāsajanyo na syāt akāraṇakaḥ syādityarthaḥ |
<br/>viruddhadharmādhyāse'pyabhedaśca syāditi bhāvaḥ | anaikāntikaśceti |
<br/>yadi deśato viruddhadharmādhyāse'pi na bhedastadā kālato'pi
<br/>viruddhadharmādhyāso heturbhede sādhye'naikāntikaḥ syādityarthaḥ ||</p>
<p>raghuº ṭīº | nirnimittakatvasya nirviṣayatvasya prasaṅgāt kvaci-
<br/>dapi bhedasyāsiddhatvāt | anaikāntika iti | bhedaprasiddhimabhyupetya
<br/>tadaprasiddhau tu vyāpyatvāsiddhirdraṣṭavyā ||</p>
<p><b>na tṛtīyaḥ virodhalakṣaṇayoge bādhakasahasreṇāpi
<br/>virodhasyāpanetumaśakyatvāt ayoge vā tadeva cintyam |
<br/>yadvidhāne yasya niṣedho yanniṣedhe vā yasya vidhānaṃ
<br/>tayorekatra dharmiṇi parasparaparīhārasthitatayā virodhaḥ<sup><small>1</small></sup>
<note n="148.1"><p>parasparaparīhārāvasthitayorvirodhaḥ--pāº 1 puº |</p></note>
<pb n="149"/>
<br/>sa ceha nāsti taddeśakāryakāritvaṃ hi taddeśakāryā-
<br/>kāritvena viruddhaṃ tadvidhau tasya niyamena niṣedhāt na
<br/>punardeśāntare tatkāryākāritvena tasyāniṣedhāt na
<br/>hyanyatra tadakaraṇamatatkaraṇaṃ vā tatra tatkaraṇasyā-
<br/>bhāvo'pi tu tatra tadakaraṇamiti cet hantaivambhūta-
<br/>virodhalakṣaṇavyāvṛttirbhinnakālaśaktyaśaktyorapītyuktaprāyaṃ
<br/>tatpratisandadhīthāḥ ||</b></p>
<p>śaṅkaº ṭīº | nanu sāmarthyāsāmarthye viruddhe eva na bhavata
<br/>ityāha | na tṛtīya iti | virodheti | parasparavirahātmanoḥ
<br/>parasparavirahavyāpyayorvā virodhadhrauvyamityarthaḥ | nanvekadeśāvacchedena
<br/>kāritvākāritve virodhalakṣaṇākrānte na tu deśabhedenāpītyāha |
<br/>ayoge veti | tadeva sāmyāpādanāya paradvārā cintayati |
<br/>taddeśakāryakāritvamiti | yaddeśe karoti tatraiva na kuryāt tadā
<br/>virodhaḥ syādityarthaḥ deśāntare kāryakāritvenetyatra taddeśakāritvaṃ
<br/>viruddhamityanuṣañjanīyam | tasyeti | deśāntare tadakaraṇāsyā-
<br/>niṣedhādityarthaḥ | nahīti | anyatra yat tatkaraṇaṃ tadviruddhakārya-
<br/>karaṇaṃ vā na tadeva tatra tatkaraṇasyābhāvo yena virodhaḥ syādapi tu
<br/>tatraiva deśe tadānīmeva tadakaraṇaṃ tatkaraṇasyābhāva ityarthaḥ |
<br/>sāmyamāpādayati | hantaivamiti | tadā tadakaraṇaṃ tatkaraṇasya
<br/>virodhi na tvanyadāpi tadakaraṇaṃ yena virodhaḥ syādityuktamityarthaḥ ||</p>
<pb n="150"/>
<p>bhagīº ṭīº | yadvidhāna iti | yadyapi gotvāśvatvavirodhā-
<br/>vyāpakamidaṃ virodhalakṣaṇaṃ tayoḥ parasparābhāvavyāpyayoḥ parasparābhāvā-
<br/>nāmekatvāt tathāpi nedaṃ virodhasāmānyalakṣaṇaṃ kintu bhāvābhāva-
<br/>rūpavirodhaviśeṣakīrtanamidam | yadvā vidhiniṣedhāvatra jñānasyaiva
<br/>tathā cāyamarthaḥ yadvidhāne yasya jñāne sati yatra dharmiṇyaparaniṣedho
<br/>niyamena jñānābhāvo yanniṣedhe ca yadajñāne ca niyamato yatra
<br/>yasya vidhirjñānaṃ tat tena viruddhamiti sāmānyalakṣaṇaparatvamapi
<br/>na punariti | taddeśakāryakāritvamityanuṣajyate | tasya deśāntare
<br/>tadakaraṇasyetyarthaḥ | etadeva spaṣṭayati | na hīti | yatra yatkaraṇaṃ
<br/>nopalabhyate'tatkaraṇaṃ tadviruddhajātīyakaraṇasyetyarthaḥ | tatreti | yatra
<br/>deśe tatkaraṇasya tadviruddhajātīyākaraṇasya ca mānasiddhatvānna
<br/>virodha ityarthaḥ | api tviti | tathā ca tatra tadakaraṇameva
<br/>tasya tatkaraṇaviruddhamityarthaḥ | hantaivamiti | tadā tadakaraṇaṃ hi
<br/>tadā tatkaraṇavirodhisahānavasthānaniyamāt na tvanyadā tadakaraṇa-
<br/>mityuktamityarthaḥ ||</p>
<p>raghuº ṭīº | ayoge vā virodhalakṣaṇasya tadeva virodha-
<br/>lakṣaṇameva cintyam | yadvidhāna iti | bhāvābhāvavirodhavivecanaṃ
<br/>yadvidhāne kriyamāṇe yasya niṣedhaḥ siddhyati yanniṣedhe ca kriyamāṇe
<br/>yadvidhānaṃ siddhyati | yadvidhānaṃ yanniṣedho yanniṣedho yadvidhānamiti
<br/>tu phalitārthaḥ | kecittu vidhānaniṣedhau jñānājñāne tathā ca
<br/>yadajñāne yadjñānaṃ yadajñāna eva yajjñānamityarthād gotvāśvatvādi
<pb n="151"/>
<br/>sādhāraṇyamityāhuḥ | tayoḥ parasparaparīhārasthitatayā ekadharmiṇi
<br/>virodhaḥ sahānavasthānaṃ siddhyatīti | tadvidhau taddeśakāryakāritva-
<br/>vidhau | tasyaiva taddeśakāryākāritvasyaiva tadvidhau tasyāniṣedhāt tasya
<br/>deśāntarakāryākāritvasyāniṣedhāt | atatkaraṇaṃ kāryāntarakaraṇaṃ
<br/>dṛṣṭāntārtha cedam abhāva iti vyavahriyata ityarthaḥ | ato
<br/>nottaratra uddeśavidheyāvaiśiṣṭyam ||</p>
<p><b>tasmāt prasaṅgatadviparyayasthitāvapi asiddho viruddha-
<br/>dharmādhyāsaḥ | nanu yadekadā yat karoti tadyāvat sattvaṃ
<br/>tatkarotyeva yathā kaścicchabdaḥ<sup><small>1</small></sup> śabdāntaramiti
<br/>prasaṅgo'stu viparyayastu yadekadā yanna karoti tat sarva-
<br/>daiva tanna karoti yathā śilāśakalam aṅkuram | na
<br/>karoti caikadā kuśūlasthaṃ bījamaṅkuramiti cet tadeta-
<br/>jjātyabhiprāyeṇa vā syāt vyaktyabhiprāyeṇa vā syāt ||</b></p>
<p>śaṅkaº ṭīº | pūrvaṃ prasaṅgatadviparyayayorevāsiddhiruktā samprati
<br/>tatsiddhāvapi viruddhadharmādhyāsābhāvamupasaṃharati | tasmāditi |
<br/>sattvakṣaṇikatvayorvyāptisādhanāya prasaṅgaviparyayāntaramavatārayati |
<br/>nanviti | yathā kaścicchabda iti | avinaśyadavastho'nanta ityarthaḥ |
<br/>anyathā dvitīyakṣaṇe'karaṇe yāvat sattvaṃ karaṇānupapatteḥ | svamatenaiva
<note n="151.1"><p>avinaśyadavasthaḥ--ityadhikaṃ śaṅkaramiśrakṛtaṭīkānusāreṇa</p></note>
<pb n="152"/>
<br/>vā dṛṣṭāntaḥ viparyaya iti | yadyāvatsattvaṃ yanna karoti tadekadāpi
<br/>na karoti yathā śilāśakalaṃ na karoti kuśūlasyaṃ bījaṃ yāva-
<br/>tsattvamaṅkuraṃ sa ca kadāpi tanna kuryāditi viparyaye darśanīye
<br/>ekadā'karaṇasyāpi yāvatsattvākaraṇarūpatayā vyatyāsenaiva viparyayo
<br/>darśita ityadoṣaḥ | tadetaditi | prasaṅgatadviparyayopadarśanamityarthaḥ |
<br/>jātīti | yajjātīyamekadā na karoti tajjātīyaṃ yāvatsattvaṃ na
<br/>karotīti vā yā vyaktirekadā na karoti sā yāvatsattvaṃ na
<br/>karotīti vā vivakṣitamityarthaḥ ||</p>
<p>bhagīº ṭīº | pūrvaṃ prasaṅgaviparyayā vevāsiddhāvityuktamadhunā
<br/>tāvapyupetya virodhābhāvamupasaṃharati | tasmāditi | tadā tada-
<br/>karaṇaṃ prasaṅgaviparyayāntaraṃ vyāptigrāhakamāha | nanviti | kaści-
<br/>cchabda iti | anantyaśabda ityarthaḥ | nanvātmāpi yāvatsattvaṃ na
<br/>śabdāntaraṃ janayati kāryakāraṇayorekakṣaṇāvasthānāt tadā tasya
<br/>kāryājanakatvāt | atrāhuḥ kaścidityanenāvinaśyadavastho'pi draṣṭavyaḥ
<br/>janakaśca śabdo janyaśabdakāle vinaśyadavastha ityadoṣaḥ | yadeka-
<br/>deti | nanu yāvatsattvaṃ yat na karotīti sādhyaviparyayaḥ na tvekadā
<br/>yanna karotīti tasya sādhanaviparyayatvāt tasya sādhyaviparyayahetu-
<br/>tvāt | maivam ekadā'karaṇasyāpi yāvatsattvakaraṇaviparyayarūpatvāt ||</p>
<p>raghuº ṭīº | upasaṃharati | tasmāditi | deśabhedeneva
<br/>kālabhedenāpi sāmarthyāsāmarthyayoḥ karaṇākaraṇayoścābhyupagame
<pb n="153"/>
<br/>viruddhadharmasaṃsargo'siddha ityarthaḥ | nanvekadeśe samarthasya deśāntare
<br/>kimidamasāmarthyaṃ yadviruddhyate kiṃ sāmarthyābhāvaviśiṣṭasya deśāntare
<br/>tatkāryākāritvasyāniṣedhāt sattvaṃ deśāntarāvacchedena tasya sāmarthyā-
<br/>bhāvavaiśiṣṭyaṃ kiṃ vāsāmarthyaviśiṣṭasya tasya tanniṣṭhasāmarthyasya
<br/>vā deśāntare'bhāvaḥ | nādyaḥ dvayamanabhyupagamāt | na cetaraḥ
<br/>avirodhāt | etenākaraṇaṃ vyākhyātam | na caikadeśakālasato
<br/>deśāntare kālāntare vā kathamasattvamiti vācyam tatrāsattvaṃ
<br/>hi tadvatyabhāvaḥ<sup><small>1</small></sup> tanniṣṭhābhāvapratiyogitvaṃ vā na cedamanyatra
<br/>sattvena viruddhyate atadvirahatvādatadākṣepakatvācceti | maivam
<br/>evamapi naimittikasukhādisamarthasya rūpāderupādeyakāryadeśe
<br/>sukhādikāritvaṃ syāt sāmarthyāviśeṣāt | asāmarthye ca viruddha-
<br/>dharmādhyāsādbhedāpattiḥ | yadi ca māmarthyāviśeṣe'pi svabhāvādeva
<br/>pratiniyatadeśakāryakāritvaṃ tadā tathaiva pratiniyatakālakārya-
<br/>kāritvamastvityuktatvāt | abhihitaṃ ca deśabhedāvacchedenaikasya
<br/>kālasyeva kālabhedāvacchedenaikasyāpi deśasya karaṇākaraṇādi-
<br/>kamaviruddhamiti prasaṅgaviparyayasthitāvapītyapinā sūcitam | prasaṅga-
<br/>viparyayasāmānyāsambhavamasahamānontarāprasaṅgaviparyayāntaramāśaṅkate |
<br/>nanviti | kaścidanantyaḥ svamatenedam | antyaśabdakṣaṇikatāmate
<br/>tu yathāntyaḥ śabdaḥ svanāśamiti draṣṭavyam | yāvatsattvamityatra
<br/>kāryaprāgabhāvāvacchinnatvena sattvaṃ viśeṣaṇīyamityapi kaścit | yattu
<br/>kaścidityanenāvinaśyadavastho'pi bodhya iti kaṃścit tanna svato'siddheḥ
<note n="153.1"><p>tadvṛttitvābhāvaḥ--pāº 2 puº |</p></note>
<pb n="154"/>
<br/>yat kiñcidrūpaviśiṣṭasya yāvatsattvakaraṇenaiva sādhyasattve ca sahakāri-
<br/>viśiṣṭasya tathātvādiṣṭāpādanācca ityanena prakāreṇa prayogo'stu
<br/>tena kuśūlasthabījasya parābhyupagatamekadāṅkurakāritvarūpahetumattvaṃ
<br/>labhyate | ekadā kadācidbhavataḥ kadācidakaraṇasārvadikākaraṇe
<br/>yāvatsattvakaraṇakadācitkaraṇavyatirekāviti na viparyayāsaṅgatiḥ |
<br/>yajjātīyamekadā yat karoti tajjātīyaṃ kiñcidyāvatsattvaṃ tat
<br/>karoti yajjātīyaṃ kiñcidapi yāvatsattvaṃ yanna karoti tajjātīyaṃ
<br/>kimapi kadācidapi tanna karotīti yadi vivakṣitaṃ tadā ādye
<br/>kasyacid bījasya yāvatsattvamaṅkurakāritvāpattāvapītareṣāmekadā-
<br/>ṅkurakāriṇāṃ kālāntare tadakaraṇamaviruddham | dvitīye ca tato
<br/>hetvasiddhiḥ | samarthabījakṣaṇasya yāvatsattvamaṅkurakāritvopagamāt
<br/>bādhaśca<sup><small>1</small></sup>bījajātīyasyaiva sahakārisampannasyāṅkurakāritvāt ||</p>
<p><b>prathame dvayamapi anaikāntikam aniyamadarśanāt |
<br/>dvitīye dvayamapyanyathāsiddham ekāntāsāmarthyaprayukta-
<br/>tvādatyantākaraṇasya sāmarthye sati sahakārisannidhi-
<br/>prayuktatvāt karaṇaniyamasya ||</b></p>
<p>śaṅkaº ṭīº | aniyameti | bījajātīya eva karaṇā-
<br/>karaṇayordarśanānneyaṃ vyāptirityarthaḥ | dvayamapīti | prasaṅgastadviparyaya-
<br/>ścetyarthaḥ | anyathāsiddhimāha | ekānteti | śilāśakalādāve-
<note n="154.1"><p>bādhakābhāve--iti kvacit |</p></note>
<pb n="155"/>
<br/>kadākāritve satyanyadāpyakāritvaṃ svarūpāyogyatvaprayuktaṃ svarūpayogyatve
<br/>ekadākaraṇaṃ sahakārivekalyaprayuktaṃ yāvatsattvaṃ ca karaṇaṃ sahakāri-
<br/>lābhaprayuktamityarthaḥ |</p>
<p>bhagīº ṭīº | aniyameti | bījajātīya eva sahakāri-
<br/>sāhityāsāhityayoraṅkurakaraṇākaraṇadarśanādityarthaḥ | dvayamapīti |
<br/>prasaṅgastadviparyayaścetyarthaḥ | anyathāsiddhimupapādayati | ekānteti |
<br/>ekadā tadakāriṇo'nyadāpi tadakāritvaṃ śilāśakalādau svarūpā-
<br/>yogyatvaprayuktam na tvekadā tajjanakatvaprayuktam ekadā kāriṇaśca
<br/>svarūpayogyasya yāvatsattvaṃ karaṇaṃ yāvatsattvaṃ sahakārisamavadhāna-
<br/>prayuktamityarthaḥ |</p>
<p>raghuº ṭīº | atha yajjātīyamekadā yatkaroti tajjātīyaṃ sarvaṃ
<br/>yāvatsattvaṃ tat karoti yajjātīyaṃ kiñcidyāvatsattvaṃ yanna karoti
<br/>tajjātīyaṃ kimapi kadāpi tanna karotīti tatrāha | dvayamapīti |
<br/>dvayaṃ prasaṅgasya viparyayasya ca sādhanam | aniyameti | aṅkurakāriṇāma-
<br/>ṅkurākāriṇāṃ ca bījajātīyānāṃ bhavatāpyaṅgīkārāditi bhāvaḥ |
<br/>anyathāsiddhaṃ vyāpyatvāsiddham | ekānteti | sāmarthyaṃ svarūpayogyatā
<br/>sahakāriyogyatā ca | atyantākaraṇaṃ yāvatsattvamakaraṇam | tathā
<br/>ca śilādeḥ sahakārisahitasyāpyakaraṇaṃ svarūpāyogyatvāt svarūpa-
<br/>yogyasya ca bījāderakaraṇaṃ sahakārivaikalyāt tasya cātyantikatva-
<br/>kādācitkatvābhyāmakaraṇasyāpyātyantikatvakadācitkatve ityarthaḥ ||</p>
<pb n="156"/>
<p><b>etena yadyatkaroti tattadutpannamātraṃ yathā karmavibhāgaṃ
<br/>yadutpannamātraṃ yanna karoti tanna kadācidapi yathā
<br/>śilāśakalamaṅkuramiti nirastam | atrāpi pūrvavadanai-
<br/>kāntānyathāsiddhī doṣā<sup><small>1</small></sup>viti ||</b></p>
<p>śaṅkaº ṭīº | sattvakṣaṇikatvavyāptigrahānukūlameva prasaṅga-
<br/>viparyayāntaramāśaṅkya nirākaroti | eteneti | pūrvavaditi-
<br/>jātyabhiprāyeṇānaikāntikatvaṃ na hi bījajātīyamutpannamātrameva
<br/>karoti | yā ca vyaktirutpattyanantarameva karoti tatra tattatsaha-
<br/>kārilābhastattvamityarthaḥ<sup><small>2</small></sup> ||</p>
<p>bhagīº ṭīº | uktayuktyaiva prasaṅgaviparyayāntaraṃ nirākaroti |
<br/>eteneti ||</p>
<p>raghuº ṭīº | etenetyādi | utpannamātraṃ karoti tanna kadā-
<br/>cidapi tat karoti udāharaṇābhyāṃ tadanurūpāvupanayāvapi sūcitau |
<br/>pūrvavaditi jātyabhiprāye'nekāntaḥ vyaktyabhiprāye cānyathāsiddhirdoṣaḥ ||</p>
<p><b>nāpi tṛtīyaḥ kṛtakatvānityatvāderapi<sup><small>3</small></sup> parasparā-
<br/>bhāvavattāmātreṇaiva virodhaprasaṅgāditi ||</b></p>
<note n="156.1"><p>anyathāsiddhadoṣau--pāº 1 puº |</p></note>
<note n="156.2"><p>tantramityarthaḥ--pāº 3 puº |</p></note>
<note n="156.3"><p>kṛtakatvānityatvayorapi--pāº 1 puº |</p></note>
<pb n="157"/>
<p>śaṅkaº ṭīº | tadvattā vā daṇḍitvakuṇḍalitvavaditi yatpūrvaṃ
<br/>vikalpitaṃ taddūṣayati | nāpīti | virodhaprasāṅgāditi | tathā ca
<br/>tadabhayādhyāsādhīnadharmibhedaprasaṅgādityarthaḥ ||</p>
<p>bhagīº ṭīº | nāpīti | tadvattā vā daṇḍitvakuṇḍalitva-
<br/>vaditi pakṣo'pi netyarthaḥ | paraspareti | anyonyābhāvasya tayo-
<br/>rapi sattvenetyarthaḥ ||</p>
<p>raghuº ṭīº | tadvatteti pakṣaṃ dūṣayati | nāpīti |</p>
<p><b>astu tarhi tasyaiva tenaiva sahakāriṇā sambandho'-
<br/>sambandhaśceti virodhaḥ na vikalpānupapatteḥ | tathāhi
<br/>sambandhinaḥ sambandhyantare svābhāvasvābhāvyaṃ vā viruddhyeta
<br/>abhāvapratiyogitvaṃ vā tadaiveti sahitaṃ vā tatraiveti
<br/>sahitaṃ vā ubhayasahitaṃ vā tathaiveti sahitaṃ veti ||</b></p>
<p>śaṅkaº ṭīº | sahakārisamavadhānāt samavadhānādhīne karaṇā-
<br/>karaṇe iti yat samāhitaṃ tatrāpi virodha ityāha | astu
<br/>tarhīti | sambandhina iti | sahakārisamavadhānaṃ tāvanna sambhavati
<br/>yata ekasya sahakāriṇaḥ sahakāryantaramabhāvasvarūpameva na ca bhāvā-
<br/>bhāvayoḥ samavadhānasambhāvanetyarthaḥ | asamavadhāne virodhamāha |
<br/>abhāveti | (viruddhyata iti sambaddhyate sahakāriṇo yadyabhāvaḥ
<pb n="158"/>
<br/>syāt tadā tadasamavadhānaṃ syāt tadeva tu nāsti nahi bhāvasyāpya-
<br/>bhāvapratiyogitvaṃ sambhāvyate virodhāditi dvitīyavikalpārthaḥ |
<br/>bhavatu vā bhāvasyāpyabhāvapratiyogitvaṃ tathāpi svāvacchinna eva
<br/>kāle svābhāvaḥ kathaṃ bhavet yena vidyamānenāpi kṣetreṇa bījasya
<br/>samavadhānaṃ na bhavediti tṛtīyavikalpārthaḥ | nanu bhavatu vidyamāna-
<br/>syāpi tatkopyabhāvo'stu tathāpi yatraiva pratiyogī tatraiva tadabhāvo
<br/>viruddha iti caturthavikalpārthaḥ | yatra kāle yatra deśe yaḥ prati-
<br/>yogī tasya tatra tadānīmabhāvo viruddha iti pañcamavikalpārthaḥ |
<br/>yadavacchedena yadā yatra pratiyogī tadavacchedenaiva tadaiva tasyaivābhāvo
<br/>viruddha iti ṣaṣṭhavikalpārthaḥ | sambandhina iti | sahakārisamava-
<br/>dhānaṃ tāvanna sambhavati yata ekasya sahakāriṇaḥ sahakāryantarama-
<br/>bhāvasvarūpameva na ca bhāvābhāvayoḥ samavadhānasambhāvanetyarthaḥ |
<br/>samavadhāne virodhamāha | abhāveti |)<sup><small>1</small></sup> viruddhyata iti sambaddhyate |
<br/>sahakāriṇo yadyabhāvaḥ syāt tadā tadasamavadhānaṃ syāt tadeva tu
<br/>nāsti nahi bhāvasyāpyabhāvo virodhādityarthaḥ | bhavatu vā bhāva-
<br/>syāpyabhāvo viruddha ityāha | tadaiveti | atrābhāvapratiyogitvaṃ
<br/>viruddhyata ityanuṣaṅgaḥ | evaṃ paratrāpi bhavatu vā bhāvasamāna-
<br/>kālīnopyabhāvastathāpi yatraiva bhāvastatraiva tadabhāvaḥ kathaṃ syādviro-
<br/>dhādityāha | tatraiveti | kālabhedenaikadeśatvasambhave'pi yadā
<br/>yatra yatsattvaṃ tadaiva tasya tatrāsattvaṃ viruddhamityāha | ubhaya-
<note n="158.1"><p>() kuṇḍalīsthaṃ pāṭhāntaraṃ tṛtīyādarśapustake'dhikaṃ dṛśyate |</p></note>
<pb n="159"/>
<br/>sahitamiti | yenāvacchedena pratiyogaṃ tenaivāvacchedena tatraiva
<br/>tadabhāvo na sambhavatītyāha | tathaiveti ||</p>
<p>bhagīº ṭīº | nanvekatra karaṇākaraṇe sahakārisamavadhānā-
<br/>samavadhānābhyāmupapādyetayorevaikatra virodhādasaṃsarga ityāha |
<br/>astviti | tathāhīti | ekasya sambandhinaḥ svakīyābhāvatādātmyaṃ
<br/>sambandhyantare viruddhyate ekatra sambandhāsambandhayoḥ sattvābhyupagame
<br/>sambandhasya svābhāvatādātmyamevābhyupetaṃ syāt | tathā ca bhāvasya
<br/>svābhāvapratikṣepasvabhāvatvaṃ viruddhamityarthaḥ | abhāveti | yatra
<br/>sambandhini bījādau sahakāriṇāmabhāvapratiyogitvaṃ tatraiva tada-
<br/>pratiyogitvaṃ virodhitvamityarthaḥ | sāmānyato virodhaṃ viśeṣato
<br/>vikalpayati | tadaiveti | sahitamityatra sarvatrābhāvapratiyogitva-
<br/>mityanuṣajyate | bhāvakāla evābhāvapratiyogitvaṃ vetyarthaḥ | tathaiveti |
<br/>yenaiva prakāreṇa sambandhasya yatrābhāvastenaiveti sahitaṃ vetyarthaḥ ||</p>
<p>raghuº ṭīº | vāribījādīnāṃ sambandhaḥ saṃyogobhyupeyate sa
<br/>ca sambandhisvarūpaḥ | nirantarotpannakṣaṇikābhyāṃ tābhyāmeva mithaḥ
<br/>saṃyuktapratyayādisambhave'tirikte mānābhāvāt | abhāvo'pi cādhi-
<br/>karaṇasvarūpa eva ekatra ca sambandhatadabhāvopagame sambandhātmakasya tasya
<br/>sambandhābhāvātmakatvaṃ syāt na ca svaṃ svasyābhāvo bhavitumarhatītyāha |
<br/>sambandhina iti | sambandhyantare kadācidasattve tasya | abhāveti |
<br/>nābhāvo vidyate sata iti nyāyāditi bhāvaḥ | abhāvaprati-
<pb n="160"/>
<br/>yogitvamiti paratra sarvatrānuṣajyate | tadā svakāle tatra svadeśe |
<br/>ubhayeti | svākāla eva svadeśa iti | tathaiva svakāle svadeśe
<br/>svāvacchedakāvacchedeneti ||</p>
<p><b>na prathamaḥ anabhyupagamāt | na dvitīyaḥ satkārya-
<br/>pratiṣedhāt<sup><small>1</small></sup> | na tṛtīyaḥ prākpradhvaṃsābhāvayorbhāva-
<br/>samānakālatvānabhyupagamāt | na caturthaḥ sa hi na
<br/>tāvatsthitiyaugapadyaniyamena sambandhinostadasiddheḥ ita
<br/>eva tatsiddhāvitaretarāśrayatvaṃ niyamasiddhau hi virodha-
<br/>siddhiḥ tatsiddhau ca bhede sati niyamasiddhiriti |
<br/>na cānyatastatsiddhistadabhāvāt aniyatopasarpaṇā-
<br/>pasarpaṇakāraṇaprayuktatvācca sambandhāsambandhayoḥ nāpi
<br/>vināśasya ahetukatvāt ayaṃ virodho'rthāt siddhyati
<br/>tasyāpyasiddheḥ dhruvabhāvitve tu vakṣyāmaḥ | nāpi pañcamaḥ
<br/>na hi tadeva tatraiva sa eva sahakāryasti nāsti ceti
<br/>abhyupagacchāmaḥ |</b></p>
<p>śaṅkaº ṭīº | anabhyupagamāditi | sambandhyantarameva sambandhya-
<br/>ntarasyābhāva iti nābhyupagamyate adhikaraṇasvabhāvaścābhāvo na
<br/>bhavatīti niṣetsyata eveti bhāvaḥ | satkāryeti | abhāvaprati-
<br/>yogitvaṃ bhāvasya nāstītyabhyupagame tava sāṃkhyamatapraveśe'pyapasiddhāntaḥ
<br/>kṣaṇikatvasādhanavirodhonubhavavirodhaścetyarthaḥ | prāgiti | prāgabhāva-
<note n="160.1"><p>pratikṣepāt--pāº 2 puº |</p></note>
<pb n="161"/>
<br/>pradhvaṃsayoḥ pratiyogisamānakālatvānupapattāvapyatyantābhāvamādāya
<br/>sahakāryasamavadhānasambhavāt | sahakāriprāgabhāvapradhvaṃsāvapi prati-
<br/>yogibhinnakālāvādāya tathā sambhavādityarthaḥ | sa hīti | virodhe
<br/>yadi sahakāriṇā sthitiyaugapadyaniyamo bhavet tadaikasahakārideśe
<br/>sahakāryantarābhāvo na bhavet sa ca nāstītyarthaḥ | nanu prati-
<br/>yogitadabhāvayoḥ samānadeśatvavirodhādeva sthitiyaugapadyaniyamaḥ
<br/>syādityata āha | ita eveti | tadeva sphuṭayati<sup><small>1</small></sup> | niyameti |
<br/>tatsiddhau virodhasiddhau bhede sati kṣaṇabhaṅge sati niyamasiddhi-
<br/>rityarthaḥ | kṣaṇabhaṅge sati sahakāriṇāṃ tathotpādaniyamādyaugapadyaṃ
<br/>siddhyet sa evādyāpi na siddha ityarthaḥ | nanu virodhādeva sthiti-
<br/>yaugapadyaṃ māsaitsīdanyata eva kutaścitpramāṇāt siddhyatu tadityata
<br/>āha | na ceti | tadabhāvāditi | pramāṇāntarābhāvādityarthaḥ |
<br/>nanu sahakāriṇāṃ yaugapadyameva kathaṃ na bhavatītyata āha |
<br/>aniyateti | nanu dhvaṃsasya pratiyogibhinnaṃ kāraṇaṃ nāsti tathā
<br/>ca svotpattyavyavahitottarakṣaṇavartidhvaṃsapratiyogitve kṣaṇikatve siddhe
<br/>puñjāt puñjotpattisiddhāvarthādeva sahakāriṇāṃ sthitiyaugapadya-
<br/>niyamaḥ setsyatītyāha | nāpīti | tasyāpīti | vināśasyāhetu-
<br/>katvasyetyarthaḥ | nanu vināśo bhāvānāṃ dhruvabhāvī tathā ca kuto
<br/>hetvantarāpekṣetyata āha | dhruvabhāvitva iti | ubhayasahitaṃ veti
<br/>dūṣayati | nāpīti ||</p>
<note n="161.1"><p>tadeva spaṣṭayati--pāº 3 puº |</p></note>
<pb n="162"/>
<p>bhagīº ṭīº | anabhyupagamāditi | sambandhāntare sambandhasya
<br/>svābhāvatādātmyānabhyupagamādityarthaḥ | bhedena tayoranubhavācceti
<br/>bhāvaḥ | satkāryeti | karaṇākaraṇayoriva kālabhedenaikatra tatsattve
<br/>'pyanyadābhāvapratiyogitvaṃ na viruddhaṃ kālabhede'pi tadāvirodhaḥ
<br/>syādyadi nābhāvo vidyate sata ityādi mayābhyupagamyetetyarthaḥ |
<br/>prāgiti | dhvaṃsaprāgabhāvayorekakālavṛttitvaṃ nābhyupagamyata evetya-
<br/>tyantābhāvapratiyoginostadviruddhaṃ vācyam tacca deśabhedenaivāviruddha-
<br/>mityarthaḥ | prāgityatrābhāva iti yojyam | sa hīti | sa virodhaḥ
<br/>kṣaṇikatve hi vastūnāṃ svarūpayogyasya sahakāristhitiyaugapadya-
<br/>niyamaḥ sahakāryaniyamaḥ<sup><small>1</small></sup> | svarūpāyogyasyaivaikatra sahakāri-
<br/>sambandhāsambandharūpaviruddhadharmasaṃsargaḥ syāt tadeva tvasiddhamityarthaḥ |
<br/>parasparāśrayatvaṃ vivṛṇoti | niyamasiddhāviti | tathotpādarūpa-
<br/>sthitiyaugapadyaniyamasiddhāvityarthaḥ | nanu sāmarthyāsāmarthyalakṣaṇa-
<br/>viruddhadharmasaṃsargāt kṣaṇabhaṅgasiddhau sambandhinaḥ sthitiyaugapadya-
<br/>niyamaḥ syādityata āha | na ceti | tayoravirodhasya sādhita-
<br/>tvādityarthaḥ | tathāpyekatra sambandhāsambandhau kutastyāvityata āha |
<br/>aniyateti | ahetukatvāditi | pratiyogibhinnahetvanapekṣatvā-
<br/>dityarthaḥ | arthāditi | utpattyanantaraṃ kāraṇavilambānnāśe vilamba
<br/>syāt sa ca nāstyevetyutpattyavyavahitottarakṣaṇavarttidhvaṃsapratiyogitve
<br/>bhāvānāṃ siddhe sthitiyaugapadyaniyamo'pi siddha ityarthaḥ | dhruva-
<br/>bhāvitvācca yathā na nāśasyāhetukatvasiddhistathopariṣṭādvakṣyāmaha
<note n="162.1"><p>sahakāryasambandhaḥ--pāº 2 puº |</p></note>
<pb n="163"/>
<br/>ityāha | dhruveti | tathaiveti | sahitamityayamapi pakṣo'nabhyupagame-
<br/>naiva nirasta iti pṛthaṅ na dūṣitaḥ nāsti cetyato virodha
<br/>ityadhyāhāryam ||</p>
<p>raghuº ṭīº | anabhyupagamāditi | anantarotpāda<sup><small>1</small></sup>kṣaṇika-
<br/>tvayorasiddhyā saṃyogasya dharmivṛttitvānugatapratītyā cābhāvasyā-
<br/>tiriktasya siddheriti bhāvaḥ | prāgasata eva kāryasyotpatteḥ
<br/>prāmāṇikatayā tvayāpi satkāryatvaniṣedhādityāha | satkāryeti |
<br/>prāgityādi | saṃyogini saṃyogasya prāgabhāvadhvaṃsayoḥ kālabhedenaiva
<br/>vṛttyupagamāt atyantābhāvasya cāvacchedabhedena vṛttau virodhābhā-
<br/>vāditi bhāvaḥ | sa hīti | sa virodhaḥ sambandhinorekatara-
<br/>sambandhisattvakāle nairantaryeṇāparasya sambandhino'vaśyaṃ sattvamityevaṃ
<br/>rūpeṇa niyamena tāvanna siddhyati yatastadasiddheruktarūpaniyamāsiddheḥ |
<br/>ita eva virodhādeva niyamasiddhāvuktarūpaniyamasiddhau | tatsiddhiḥ
<br/>virodhasiddhiḥ | tatsiddhau virodhasiddhau | bhede sati sambandhā-
<br/>sambandhalakṣaṇaviruddhadharmādhyāsāddharmibhede siddhe satītyarthaḥ | etāvatā
<br/>cakrake'pi parasparāśrayatvamakṣatam | mānāntarānniyamasiddhaṃ nirā-
<br/>karoti | na ceti | nanu prathamaṃ sambaddhasyāsambaddhasya vā paścāt
<br/>kathamasambaddhatvaṃ sambaddhatvaṃ cetyata āha | aniyateti | ahetu-
<br/>katvāt pratiyogyuttarabhāvihetvanapekṣitatvāt | arthādutpattyanantara-
<br/>meva bhāvānāṃ nāśādekasya kālabhedenāpi sambandhāsambandhāyogāt
<br/>tasyāhetutvasya | nanu yadyasya dhruvabhāvi tattadutpattyanantarameva
<note n="163.1"><p>nirantarotpāda--pāº 2 puº |</p></note>
<pb n="164"/>
<br/>jāyate yathāsmākaṃ samarthasya kāryaṃ bhavatāṃ ca dravyādeḥ parimāṇādi
<br/>dhruvabhāvī ca bhāvasya vināśa ityato'rthādvirodhaḥ setsyatītyata
<br/>āha | dhruveti | nahītyādikaṃ vyāpyavṛttyabhiprāyeṇa ||</p>
<p><b>nanu samavadhānaṃ nāma sahakāriṇāṃ dharmaḥ saṃyogo
<br/>bhavadbhiriṣyate sa ca tebhyo vyatirikto'vyāpyavṛttiścetyapi |
<br/>tathā ca sa eva tadaiva tatraivāsti nāsti ceti anati-
<br/>reke sthiravādino vyastānyapi bījavāridharaṇidhāmāni
<br/>tānyeveti tebhyo'pi kāryotpattiprasaṅgaḥ | vyāpya-
<br/>vṛttitve ca sarvatra raktādivibhramaḥ śabdādikāryotpatti-
<br/>prasaṅgaśca | tasmādasaṃyuktebhyo'nya eva saṃyuktasvabhāvāḥ
<br/>paramāṇavo jātā ityeva jyāyaḥ | naitadevaṃ kṣaṇika-
<br/>paramāṇāvapyasya virodhasya durvāratvāt | tathāhi pūrva-
<br/>digavasthitaḥ paramāṇuryathā paradigavasthitena paramāṇunā
<br/>'paradigavacchedenāvṛtarūpa utpannaḥ tathaiva kiṃ pūrvadiga-
<br/>vacchedenāpi na vā ubhayathā vā ādye ubhayatopya-
<br/>nupalabdhiprasaṅgaḥ dvitīye tu ubhayatopyupalambhāpattiḥ
<br/>tṛtīye punaḥ sa eva durātmā virodhaḥ sa eva tenaiva
<br/>tadaivāvṛto'nāvṛtaśceti ||</b></p>
<p>śaṅkaº ṭīº | etāvatā praghaṭṭakena sahakārisamavadhānāsama-
<br/>vadhānādhīne karaṇākaraṇe iti yaduktaṃ tatsamāhitaṃ tathaiveti |
<pb n="165"/>
<br/>sahitaṃ veti ṣaṣṭhaṃ<sup><small>1</small></sup> pakṣaṃ paraprativandimukhena samādhitsuḥ prativandina-
<br/>mutthāpayituṃ pīṭhaṃ racayati | nanviti | na hi tadeva tatraiva sa
<br/>evāsti nāsti cetyabhyupagacchāma iti yaduktam tatsaṃyoge śabde
<br/>jñānādāvabhyupagamena tavāpasiddhānta iti pūrvapakṣiṇobhisandhiḥ |
<br/>tebhya iti | sahakāribhya ityarthaḥ | ityapītyato<sup><small>2</small></sup> bhavadbhiriṣyate
<br/>ityanuṣaṅgaḥ | vyastānyapīti | viśakalitānyapītyarthaḥ | raktādīti |
<br/>arakte'pi bhāge mahārajanasaṃyogasya vyāpyavṛttitayā<sup><small>3</small></sup> raktadhī<sup><small>4</small></sup>-
<br/>prasaṅga ityarthaḥ | bheryākāśasaṃyogasya ca sakalākāśavṛttitayā
<br/>sarvatra śabdotpattiprasaṅgaḥ vibhukāryāṇāmasabhava | yideśānurodhitvāt |
<br/>ādipadena sukhaduḥkhādisaṅgrahaḥ<sup><small>5</small></sup> svasiddhāntānusāreṇopasaṃharati |
<br/>tasmāditi | yadvā tasmādityatiriktasaṃyogapakṣe virodhāduktā-
<br/>dityarthaḥ | saṃyuktasvabhāvā iti | aviraladeśenotpannākṣaṇika-
<br/>paramāṇava eva tathotpādād ghaṭapaṭādibhāvamāpannā ityarthaḥ |
<br/>asya virodhasyeti | āvṛtānāvṛtaraktāraktādivirodhasyetyarthaḥ |
<br/>ādya iti | ubhayadigavacchedenānāvṛtatva ityarthaḥ | dvitīya
<br/>iti | kvacidāvṛtaḥ kvacidanāvṛta utpanna ityarthaḥ ||</p>
<p>bhagīº ṭīº | saṃyogasyānatirekavyāpyavṛttitve krameṇa dūṣa-
<br/>yati | anatireka iti | raktādīti | śuklapaṭe raktatvabhrama-
<note n="165.1"><p>pūrvaṃ--pāº 3 puº |</p></note>
<note n="165.2"><p>ityatopītyato--pāº 2 puº |</p></note>
<note n="165.3"><p>sarvavṛttitayā--pāº 2 puº |</p></note>
<note n="165.4"><p>raktatva--pāº 2 puº |</p></note>
<note n="165.5"><p>sukhaduḥkhādiparigrahaḥ--pāº 2 puº |</p></note>
<pb n="166"/>
<br/>nimittaṃ mahārajanasaṃyogaḥ sa yadi vyāpyavṛttiḥ syāt tadā samagra
<br/>eva paṭe raktadhīḥ syāt tathā bheryākāśasaṃyogasya śabdāsamavāyi-
<br/>kāraṇasya nabhovṛttitve sarvatra śabdotpattiḥ syāt yāvati deśe
<br/>vibhukāryāṇāmasamavāyikāraṇaṃ tāvati kāryāvaśyambhāvādityarthaḥ |
<br/>āvṛtānāvṛtatvādibodhādavayavyabhāve paramāṇusamūho ghaṭasteṣāṃ para-
<br/>māṇūnāmatīndriyatve'pi tathotpādāt pratyakṣatvasiddhiriti bauddha-
<br/>siddhāntādāha | tathāhīti | na veti | ubhayadigavacchedenānāvṛta
<br/>evetyarthaḥ | yat kramayaugapadyābhyāmarthakriyāsu nopayujyate tadasad
<br/>yathā kūrmaroma tathā cākṣaṇikaṃ śaśaviṣāṇādītyatrāpi prasaṅga-
<br/>viparyayayoḥ sādhyāvaiśiṣṭhyamanvaye vyāptyabhāve'pi vyatireke'pi
<br/>tadabhāvaḥ ||</p>
<p>raghuº ṭīº | ṣaṣṭhamapi prativandimukhenānabhyupagamādeva nira-
<br/>situmāśaṅkate | nanviti | ityapītyasyārtho bhavadbhiriṣyate nāsti
<br/>cetītyasyāgre virodha iti śeṣaḥ | sarvatreti | tattatkāryotpatti-
<br/>niyāmakānāṃ mahārajanabheryādisaṃyogānāṃ sakalāvayavadigde-
<br/>śādyavacchedena vṛttau tattatkāryāṇāmapi tathaivotpattiprasaṅgādityarthaḥ |
<br/>paramāṇavaḥ | kṣaṇikaparamāṇupuñjarūpā vāribījādayaḥ kāryaviśeṣa-
<br/>samarthā jātā iti | na ceti | paradigavacchedenāpyanāvṛtarūpa
<br/>ityarthaḥ | ubhayathā veti | paradigavacchedenāvṛtarūpaḥ pūrvadigava-
<br/>cchedena cānāvṛtarūpa ityarthaḥ ||</p>
<pb n="167"/>
<p><b>prakārabhedamupādāyāvirodha iti cet kaḥ punarasau<sup><small>1</small></sup>
<br/>digantarāvacchedaḥ | yadi hi yaddigavacchedenaiva saṃyukta-
<br/>staddigavacchedenaivāsaṃyuktopi tato virodhaḥ syāt iha
<br/>tu naivamiti cet hanta saṃyogasaṃyoginorbhedapakṣe'pi
<br/>yadyayaṃ siddhāntavṛttāntaḥ syāt kīdṛśo doṣa iti |
<br/>etena vyatirekapakṣo'pi nirastaḥ |</b></p>
<p>śaṅkaº ṭīº | kaśca punarasāvitipraśraḥ digantarāvacchedena
<br/>ityuttaram ayaṃ siddhāntavṛttānta iti añcalāvacchedena mahārajana-
<br/>saṃyoge'pi daśāvacchedena tadabhāvānna sarvatra raktavibhrama ityarthaḥ |
<br/>etāvatā tathaiveti sahitaṃ veti ṣaṣṭhaḥ pakṣo'bhyupagamena nirasta iti
<br/>siddhaṃ sahakārisamavadhānāsamavadhānaprayukte karaṇākaraṇe ekasyāmeva
<br/>vyaktāviti | eteneti | sattvakṣaṇikatvayoranvayavyāptibhaṅgenetyarthaḥ |
<br/>yanna kṣaṇikaṃ tanna sat yathā śaśaviṣāṇamiti vyatirekavyāptistvayā
<br/>vācyā | kevalānvayino'nabhyupagamāt | vyatirekavyāptiścānvayavyāpti-
<br/>vyāptā sā cennāsti tadā vyatirekavyāptirapi nāstīti bhāvaḥ ||</p>
<p>bhagīº ṭīº | sandigdhāsiddhaścetyādidūṣaṇamevetyāha | eteneti |</p>
<p>raghuº ṭīº | pṛcchati kaḥ punariti | uttarayati digantareti |
<note n="167.1"><p>kaśca punarasau--iti śaṅgaramiśrasammataḥ pāṭhaḥ |</p></note>
<pb n="168"/>
<br/>etena vyāptiviraheṇa | vyatirekapakṣaḥ yat kramayaugapadyarahitaṃ tada-
<br/>sat yathā śaśaviṣāṇaṃ kramayaugapadyarahitaśca sthiro bhāva iti
<br/>sthirāṇāṃ sattvavyatirekasādhanam ||</p>
<p><b>adhikaśca tatrāśrayahetudṛṣṭāntasiddhau pramāṇābhāvaḥ
<br/>avastuni pramāṇāpravṛtteḥ pramāṇapravṛttāvalīkatvānu-
<br/>papatteḥ | evaṃ tarhyavyavahāre svavacanavirodhaḥ syāditi
<br/>cet tat kiṃ svavacanavirodhena teṣu pramāṇamupadaśitaṃ
<br/>bhavati vyavahāraniṣedhavyavahāro vā khaṇḍitaḥ syāt
<br/>aprāmāṇiko'yaṃ vyavahāro'vaśyābhyupagantavya iti vā
<br/>bhavet |</b></p>
<p>śaṅkaº ṭīº | adhika iti | anvayavyāptyapekṣayātra bahūni
<br/>dūṣaṇānītyarthaḥ | tānyevāha | āśrayeti | āśrayapadaṃ sādhyābhāvaparaṃ
<br/>tadāśritya vyatirekavyāptipravṛtteḥ hetupadaṃ sādhanābhāvaparaṃ tadviparyayasya
<br/>hetutvopagamāt dṛṣṭāntapadaṃ sphuṭārthameva | tathā ca śaśaviṣāṇādau
<br/>sādhyābhāvo na sādhanābhāvo navā śaśaviṣāṇādi pramāṇagaṇagamya-
<br/>mityarthaḥ | yadvā akṣaṇikamasat kramayaugapadyābhyāmarthakriyārahita-
<br/>tvāt kūrmaromavadityāśrayāsiddhiḥ sandehasiṣādhayiṣayorabhāvāt |
<br/>ata eva hetvasiddhiḥ | vyāptipakṣadharmatāviśiṣṭasyaiva hetutvāt |
<br/>evaṃ tarhīti | pramāṇasādhya eva vyavahārastadetyarthaḥ | tathā ca
<br/>jñānamātraṃ vyavahārāṅgaṃ na tu pramaiveti bhāvaḥ | alīke ko'pi
<pb n="169"/>
<br/>vyavahāro na saṃbhavati iti vadatastava svavacanavirodhaḥ | asyaiva
<br/>vyavahārasyābhyupagamādityāha | svavacaneti | tatkimiti | pramāṇā-
<br/>dhīna eva vyavahārastvayā ca vyavahāraniṣedhavyavahāraḥ kriyate |
<br/>tannūnaṃ śaśaviṣāṇādyapi prāmāṇikamityāyātamityarthaḥ | vyavahāra-
<br/>niṣedheti | pramāṇamantareṇa vyavahāraniṣedhavyavahāro'pyayamanupapanna
<br/>ityarthaḥ | aprāmāṇiko'pīti | aprāmāṇiko'pi vyavahāraścet
<br/>tvayā neṣṭavyastadā tava svavacanavirodho bhavedityarthaḥ ||</p>
<p>bhagīº ṭīº | adhikaśceti | pūrvānumāne hetvāśrayadṛṣṭāntā-
<br/>siddhiḥ sphuṭaiva | yadi tvakṣaṇikamasat kramayaugapadyābhyāmarthakriyā-
<br/>rahitatvāt kūrmaromavaditi brūyāt tadā kṣaṇikatvarūpasādhyā-
<br/>prasiddhyā pakṣaviśeṣaṇasaṃśayābhāvādāśrayāsiddhiḥ ata eva hetvabhāvaḥ
<br/>vyāptapakṣadharmasyaiva hetutvāt dṛṣṭāntāsiddhirapyata eva sādhyāprasiddhyā
<br/>sādhyābhāvavyāpakābhāvapratiyogitvagrahasthalābhāvāt | nanu sādhya-
<br/>jñānamātraṃ tadvyatirekagrahaupayikaṃ na tu sādhyapramā śaśaśṛṅgaṃ
<br/>nāstīti vyavahārāt anyathā na tatra vyavahāra ityapi vacanaṃ
<br/>vyāhatam asyaiva vyavahārasya sattvāt tathā cāśrayādau pramāṇā-
<br/>pravṛttāvapi noktadoṣa ityāha | evaṃ tarhīti | tat kimiti |
<br/>nahi tatra vyavahāraḥ prāmāṇikaḥ sambhavati alīkānāmakāraṇatayā
<br/>pratyakṣāviṣayatvāt vyāptigrāhakatādātmyatadutpattyorabhāve'numānā-
<br/>sambhavādityarthaḥ | vyavahāraniṣedheti | avastuviṣayakasya vyavahārasya
<br/>yo niṣedharūpo vyavahāraḥ so'pi khaṇḍitaḥ tathā ca vyavahāra
<br/>niṣedho'pi tatra na kartavya ityarthaḥ ||</p>
<pb n="170"/>
<p>raghuº ṭīº | āśrayaḥ pakṣaḥ sthiro bhāvastasyāsiddhistatsvarūpasya
<br/>pareṇa prāmāṇikatvānabhyupagamāt | yat tadvakṣyati nahi virodha-
<br/>sahasreṇāpītyādi | tadviśeṣaṇasyāsattvalakṣaṇasya sādhyasyāprasiddhyā ca
<br/>hetvasiddhiḥ hetoḥ kramādivirahasyāprasiddhiḥ sati tvayā tadanabhyupa-
<br/>gamādasataḥ pramāṇāgocaratvāt pakṣasya hetoścāprasiddhyā pakṣadharma-
<br/>tvāsiddhiśca dṛṣṭāntāsiddhirdṛṣṭāntasyālīkasyāprasiddhiḥ tasya sādhya-
<br/>sādhanayoścāprasiddhyā ca tatra tadubhayavattvāpratītiḥ alīkatvā-
<br/>nnāstyevāsati pakṣādau pramāṇamanumānaṃ punarasatkhyātyaiva vyavahāravat
<br/>pravartate | atha vyavahāropi pramāṇādhīna eva tatrāha | evaṃ tarhīti |
<br/>svavacanamasatyāśrayādau pramāṇābhāva iti vacanam | vyavahāreti |
<br/>teṣvityanuṣajyate ||</p>
<p><b>na tāvat prathamaḥ na hi virodhasahasreṇāpi sthire
<br/>tasya kramādivirahe vā śaśaśṛṅge vā pratyakṣamanumānaṃ
<br/>vā darśayituṃ śakyaṃ tathātve vā kṛtaṃ bhautakalahena,
<br/>dbitīya<sup><small>1</small></sup>stviṣyata eva prāmāṇikaiḥ avacanameva tarhi
<br/>prāptaṃ kiṃ kurmo yatra vacanaṃ sarvathaivānupapannaṃ tatrāvacana-
<br/>meva śreyaḥ tvamapi paribhāvaya tāvanniṣprāmāṇike'rthe
<br/>mūkavāvadūkayoḥ kataraḥ śreyān<sup><small>2</small></sup> |</b></p>
<note n="170.1"><p>dvitīyaṃ tviṣyata--pāº kvacit |</p></note>
<note n="170.2"><p>kataraḥ prāmāṇika iti--pāº 1 puº |</p></note>
<pb n="171"/>
<p>śaṅkaº ṭīº | akṣaṇikamasat kramayaugapadyarahitatvāt kūrma-
<br/>romavadityanumāne pakṣasādhyahetudṛṣṭānteṣu pramāṇānupapattimāha |
<br/>nahīti | indriyasannikarṣābhāvāt pratyakṣānupapattirvyāptyabhāvā<sup><small>1</small></sup>-
<br/>danumānānupapattiriti bhāvaḥ | tathātve veti | pramāṇopadarśane
<br/>ityarthaḥ | bhauto varvaraḥ bhūtāviṣṭo vā | dvitīyastviti | vyavahārā-
<br/>bhāvaḥ | vyavahārakhaṇḍanapakṣa ityarthaḥ | apratibhānigrahasthānamudbhā-
<br/>vayati | avacanameva tarhīti | niranuyogamāha siddhāntī kiṃ
<br/>kurma iti | uttarārhe uttarāpratipattirapratibhā idaṃ tūttarārhameva
<br/>bhavatīti nāpratibheti bhāvaḥ | etadevāha | tvamapīti | avacana
<br/>mevātra śreya ityarthaḥ | niḥprāmāṇika iti | vacanasyāpi mūlabhūta-
<br/>pramāṇasāpekṣatvāditi bhāvaḥ ||</p>
<p>bhagīº ṭīº | kramādivirahahetau śaśaśṛṅge dṛṣṭānte alīke
<br/>mānābhāvāt vidhivyavahāravanniṣedhavyavahāro'pi neṣyate śaśaśṛṅgaṃ
<br/>nāstīti vyavahārasya ca śaśe śṛṅgaṃ nāstītyartha ityāha | dvitīya-
<br/>stviti | nanvevamapratibhānigrahasyānaṃ prāptamityāha | avacanameveti |
<br/>alīke vacanahetuvivakṣākāraṇasyābhāvena vacanaṃ na sambhavatītyāha |
<br/>kiṃ kurma iti | na cāpativacanārdde uttarāpratipattirapratibheti
<br/>tallakṣaṇāt na vā tvayā mādhanaṃ kiñcidaktaṃ yatrānuttarādapratibhā
<br/>syādityāha | tvamapīti |</p>
<note n="171.1"><p>vyāptigraha bhāvāt--pāº 3 puº |</p></note>
<pb n="172"/>
<p>raghuº ṭīº | śaśaśṛṅge veti | tasya kramādivirahe | asattve
<br/>cetyapi draṣṭavyam | tathātve veti | pramāṇapravṛttāvasattvānupapatteriti
<br/>bhāvaḥ | avacanameveti | tathā cāpratibheti bhāvaḥ | uttarārhe uttarā-
<br/>pratipattirapratibhā | na cedamuttarārhamityāha | tvamapīti ||</p>
<p><b>evaṃ viduṣāpi bhavatā na mūkībhūya sthitam api
<br/>tu vyavahāraḥ pratiṣiddha evāsatīti cet satyam yathā
<br/>aprāmāṇikaḥ svavacanaviruddho'rtho māprasāṅkṣīditi
<br/>manyamānena tvayā aprāmāṇika evāsati vyavahāraḥ
<br/>svīkṛtastathāsmābhirapi pramāṇacintāyāmaprāmāṇiko
<br/>vyavahāro māprasāṅkṣīditi manyamānairaprāmāṇika eva
<br/>svavacanavirodhaḥ svīkriyate | yadi tūbhayatrāpi bhavān
<br/>samānadṛṣṭiḥ syādasmābhirapi tadā na kiñciducyata iti |</b></p>
<p>śaṅkaº ṭīº | evaṃ viduṣāpīti | aprāmāṇike'rthe'tra mūkataiva
<br/>śaraṇamiti viduṣāpītyarthaḥ | yatheti | sattvaṃ kṣaṇikatvavyāpyamitya-
<br/>smākaṃ svavacanaṃ tadviruddho'rthaḥ sattve 'satyapi śaśaviṣāṇādau na
<br/>kṣaṇikatvamiti vipakṣagāmitvaprasaṅgāt | sa mābhūdetadarthaṃ kṣaṇikatva-
<br/>vyāvṛttyā sattvavyāvṛttiraprāmāṇikyeveti tvayā yathā vyavahriyate
<br/>tathāsmābhirapi | kṣaṇikatve kiṃ pramāṇamiti cintāyāṃ tvadupa-
<br/>darśitaḥ śaśaviṣāṇādau vyatirekagrahavyavahāro mā prasaktaḥ syāditye-
<br/>tadarthaṃ svaśiṣyādaya evaṃ bodhyanta ityarthaḥ | yadi tviti | tvaṃ cettatra
<pb n="173"/>
<br/>vyatirekavyāptiṃ na darśayasi tadā tatra vyatirekabhaṅgāya mayāpi
<br/>na yatanīyamityarthaḥ ||</p>
<p>bhagīº ṭīº | nanu nāvastuni kasyaciddharmasya vidhiniṣedha-
<br/>vyavahārāviti jānatāpi tatra vyavahāro niṣidhyate na tu mūkatva-
<br/>mālambyata ityāha | evamiti | yatheti | sāmarthyanivṛttivyavahāra-
<br/>niṣedhasvavacanavirodhādevāprāmāṇiko'rthaḥ śaśaśṛṅgādistatra niṣedha
<br/>vyavahārākaraṇe so'stīti bhrāntirūpā prasaktiḥ sā mābhūdityabhi
<br/>mānādyathā tatrānumityarthamaprāmāṇika eva vyavahāraḥ svīkṛtastathā
<br/>pramābhūtāyāmanumitau pramārūpa eva liṅgaparāmarśa karaṇamiti
<br/>śiṣyaśikṣāyai svavacanavirodho'ṅgīkṛtaḥ | na caivaṃ sādhyasiddhi |
<br/>syādāśrayāsiddhyādestādavasthyādityarthaḥ ||</p>
<p>raghuº ṭīº | yatheti | aprāmāṇikaḥ pramāṇāviṣayaḥ | svava-
<br/>canaviruddhaḥ asati pakṣadṛṣṭāntādau pramāṇābhāve 'pyasatkhyātyaivānu-
<br/>mānaṃ pravartata iti vacanaviruddho'rthaḥ asati vyavahāraniṣedharūpaḥ
<br/>aprāmāṇikaḥ pramāṇāmūlakaḥ pramāṇāviṣayārthako vā vyavahāro-
<br/>'sati śaśaśṛṅgādau kramādivirahāsattvādivyavahāraḥ | pramāṇa-
<br/>cintāyām asadādau pramāṇaṃ kimiticintāyāṃ vyavahāro'sati
<br/>kramādivirahādivyavahāraḥ aprāmāṇika iti prakṛte virodhasyāsa-
<br/>dghaṭitatvādasati pramāṇābhāvādvirodhopyaprāmāṇika ityarthaḥ | kecittu
<br/>svopadarśitasattvakṣaṇikatvavyāptivirodhino'kṣaṇikasattvasya nirākara-
<br/>ṇāya kṣaṇikatvavyāvṛttyā sattvavyāvṛttiraprāmāṇikī yathā tvayā
<pb n="174"/>
<br/>vyavahriyate tathāsmābhirapi kṣaṇikatve'pramāṇacintāyāṃ tvadupadarśi-
<br/>tasya śaśaśṛṅgādau byatirekavyavahārasya nirākaraṇāya śiṣyādaya
<br/>evaṃ bodhyanta ityartha ityāhuḥ | pare tu yatra vyavahāraniṣedhe
<br/>svavacanavirodhaḥ syāt so'prāmāṇiko'rtho mā prasāṅkṣīdastīti bhrama-
<br/>viṣayo mābhūdetadartha yathā tatrāsattvānumityarthamaprāmāṇiko vyava-
<br/>hārastvayā svīkṛtastathā pramitādeva liṅgāt satyānumitirbhavatīti
<br/>śiṣyabodhanāyāsmābhirapi svavacanavirodhoṅgīkṛta ityartha ityāhuḥ |
<br/>yadi tviti | asati vyavahāraniṣedha ivāsato dṛṣṭāntatvādika-
<br/>mapi na saṃbhavati pramāṇavirahāditi pratisandhāya yadi bhavā-
<br/>nuktarūpamanumānaṃ na prayuṅkta ityarthaḥ ||</p>
<p><b>tṛtīye tvaprāmāṇikaścāpyavaśyābhyupagantavyaśceti kasye-
<br/>yamājñeti bhavāneva praṣṭavyaḥ | vyavahārasya sudṛḍhanirūḍha-
<br/>tvāditi cet aprāmāṇikaśca sudṛḍhanirūḍhaśceti vyāghātaḥ
<br/>kathañcidapi vyavasthitatvāditi cet aprāmāṇikaścenna
<br/>kathañcidapi vyavatiṣṭhate prāmāṇikaścet tadevocyatā-
<br/>miti vāde vyavasthā |</b></p>
<p>śaṅkaº ṭīº | abhyupagantavyaśceti | abhyupagamasya pramāṇamūlakatva-
<br/>sthiterityarthaḥ | nanvabhyupagame pramāmūlatvaṃ (?) na tantram kintu
<br/>niścayamūlatvamātraṃ niścayaścāsatkhyātirūpo'pi tatastadadhīno vyava-
<br/>hāropi prakṛte syādityāha | vyavahārasyeti | atra virodhamāha |
<pb n="175"/>
<br/>aprāmāṇikaśceti | sudṛḍhatvamasaṅgṛhītasaṃvādatvaṃ nirūḍhatvamidamittha-
<br/>meveti gṛhītaprāmāṇyatvam | kathañciditi | saṃvṛtisiddhatvenetyarthaḥ |
<br/>aprāmāṇikaścediti | saṃvṛtirapramaiva cet tadā tanmūlo'pi
<br/>vyavahāraḥ kathaṃ vyavatiṣṭhatām | pramārūpaiva cet saṃvṛtistadā tanmūlaṃ
<br/>pramāṇamevocyatām | tacca nāstīti bhāvaḥ | nanu jalpavitaṇḍayoḥ
<br/>parasparajayārthamapramāṇenāpi byavahriyata eva tatkathaṃ vyāghāta ityata
<br/>āha | vāda iti | vāda eva tvayā sahāyamupakrāntaḥ sthiraṃ vā
<br/>viśraṃ kṣaṇikaṃ veti tattvanirṇīṣayā tatra katham apramāṇena vyava-
<br/>hariṣyamītyarthaḥ | yadvā vādakathāyāṃ svavacanavirodho na nigrahasthānaṃ
<br/>nāpyapratibhā kiṃ tu nyūnādhikāpasiddhāntahetvābhāsapañcakānāmeva
<br/>tatrodbhāvanīyatvādityarthaḥ ||</p>
<p>bhagīº ṭīº | sudṛḍhatvamabādhitaviṣayatvam | nirūḍhavyavahāraḥ
<br/>svarūpānapahāraḥ | kathañciditi | sāṃvṛtatvenetyarthaḥ | aprāmāṇika-
<br/>śceti | māṃvṛterapramāṇatāyāṃ nāvaśyasvīkaraṇīyatvaṃ pramāṇatve ca sa
<br/>eva vyāghāta ityarthaḥ | vādakathā svavacanavirodhāṅgīkāre'pi pravartata
<br/>evetyāha | vādeti ||</p>
<p>raghuº ṭīº | sudṛḍhanirūḍhatvamidamitthameveti pramāviṣayatvaṃ
<br/>tatkiṃ svarūpata eva viṣayatopi vā ādye jaḍagavadavaśādivadabhyupa-
<br/>gamyata eva śaśaviṣāṇaṃ nāstītyādipratyakṣasiddhāḥ śabdāḥ dvitīye
<br/>tvāha | aprāmāṇika iti | pramāṇāviṣayārthaka ityarthaḥ | kathañci-
<br/>diti | saṃvṛtisiddhatvādityarthaḥ | na kathañciditi | aprāmāṇikasya
<pb n="176"/>
<br/>saṃvṛtisahasreṇāpi vāstavīkaraṇāyogādityarthaḥ | tadeva pramāṇameva |
<br/>vāda iti | svavacanavirodhe'pyasiddhena hetunā nirṇayājananāt vakṣya-
<br/>māṇā jalpādirītirihāpi na nivāryata iti tātparyam |</p>
<p><b>jalpavitaṇḍayostu pakṣādiṣu pramāṇapraśnamātrapravṛttasya
<br/>na svavacanavirodhaḥ tatra pramāṇenottaramaniṣṭamaśakyaṃ ca
<br/>apramāṇenaiva tūttare svavacanenaiva bhaṅgaḥ madukteṣu pakṣā-
<br/>diṣu pramāṇaṃ nāstīti svayameva svīkārāt | anuttare
<br/>tvapratibhaiveti |</b></p>
<p>śaṅkaº ṭīº | nanu na tvayā samaṃ tattvanirṇayārthamahaṃ pravṛttaḥ
<br/>kintu vijayārthameva tatra ca svavacanavirodhenāpratibhayā vā nigṛ-
<br/>hīta evāsītyata āha | jalpeti | aniṣṭamiti | śaśaviṣā-
<br/>ṇāderapi prāmāṇikatvaprasaṅgādityarthaḥ | tena svavacanavirodhamaṅgī-
<br/>kṛtyāpi pramāṇamavaśyaṃ praṣṭavyosi tatra cottarānuttarayostvameva
<br/>nigrāhya ityarthaḥ | etadevāha | madukteṣviti |</p>
<p>bhagīº ṭīº | nāpi jalpavitaṇḍayoḥ kṣaṇikatvasiddhirityāha |
<br/>jalpeti | jalpe vipakṣakhalīkāramātramuddeśyaṃ vāde tu tattvanirṇaya
<br/>iddeśya iti svavacanavirodhāṅgīkāraḥ | aniṣṭamiti | atraṇi-
<br/>kasyāpi dharmiṇaḥ prāmāṇikatvāpatteḥ | aśakyamiti | kramayauga-
<br/>padyavirahasyālīke pramāṇena grahaṇamaprakyamityarthaḥ |</p>
<pb n="177"/>
<p>raghuº ṭīº | jalpeti | śaśaśṛṅgādiśabdā hi padaviṣayā
<br/>nārthabhedabodhakā asāmayikatvāt vākyaviṣayā tu tathātve śṛṅgādau
<br/>śaśādisaṃsargaṃ bodhayeran tathā ca nityaḥ śabda ityatra śabde nityatva
<br/>iva śṛṅgādau śaśādisaṃsarge pramāṇapraśno na vyāhanyata iti bhāvaḥ |
<br/>aniṣṭam | prakṛtapakṣādeḥ prāmāṇikatvānabhyupagamāt | aśakyam |
<br/>śṛṅgādau saṃsargasādhakapramāṇābhāvāt ||</p>
<p><b>yadi ca vyavahārasvīkāre virodhaparihāraḥ syāt
<br/>asau svīkriyeta pi na tvevaṃ na khalu sakalavyavahārā-
<br/>bhājanaṃ ca tanniṣedhavyavahārabhājanaṃ ceti vacanaṃ para-
<br/>sparamavirodhi |</b></p>
<p>śaṅkaº ṭīº | nanvalīke svavacanavirodhabhayena mūkatvamaṅgī-
<br/>kṛtyāpratibhā svīkṛtā | vyavahāra eva kathaṃ tatra nāṅgīkṛta ityata
<br/>āha | yadi ceti | sakalavidhiniṣedhavyavahārābhājane 'līka-
<br/>vyavahārasvīkāre'pi virodhasya tādavasthyādityarthaḥ | etadevāha |
<br/>na khalviti ||</p>
<p>bhagīº ṭīº | svavacanavirodhenālīke vyavahāro'bhyupetavya
<br/>ityapi nāsti tatra niṣedhavyavahārasvīkāre'pi virodhādityāha |
<br/>yadi ceti | na khalviti | sakalavyavahārābhājane niṣedhavyavahāra-
<br/>bhājanatvasya vyāhatatvādityarthaḥ ||</p>
<pb n="178"/>
<p>raghuº ṭīº | vyavahārābhājanatvena svayamabhyupagate alīke
<br/>kramādyabhāvavyavahāratā tvayāpi svavacanavirodhaḥ svahastita evetyāha
<br/>yadi ceti ||</p>
<p><b>vidhivyavahāramātrābhiprāyeṇābhājanatvavāde kuto
<br/>virodha iti cet hanta sakalavidhiniṣedhavyavahārā-
<br/>bhājanatvena kiñcidvyavahriyate na vā ubhayathāpi
<br/>svavacanavirodhaḥ ubhayathāpyavastunaiva tena bhavitavyam
<br/>vastunaḥ sarvavyavahāravirahānupapatteḥ |</b></p>
<p>śaṅkaº ṭīº | nanu yena sakalavyavahārābhājanatvamalīkasyāṅgī-
<br/>kriyate tasya tava niṣedhavyavahāra mayā kriyamāṇaṃ niṣedhaḥ syāt
<br/>svavacanavirodho mayā tu vidhivyavahārābhājanatvamātramaṅgīkriyate
<br/>tatra tathā ca sattvakṣaṇikatvādiniṣedhavyavahāraṃ kurvato mama kutaḥ
<br/>svavacanavirodha ityāha | vidhīti | vidhivyavahāramātretivadatā
<br/>tvayā vidhiniṣedhavyavahārābhājanatvena na kiñcidaṅgīkaromīti
<br/>mātrapadasvarasaḥ | tathā pratīyate ca tāvatāpi tava svavacanavirodha
<br/>eveti vikalpyate | darśayati | hanteti | ubhayatheti vyavahārāvyava-
<br/>hārayorityarthaḥ | ubhayathāpīti | sakalavidhiniṣedhavyavahārābhāja-
<br/>natvavyavahāro yasmin dharmiṇi tadavastu kathaṃ na syāt | yadi ca
<br/>sakalavyavahārābhājanatvaṃ vyavahriyate | tadā sakalavyavahārabhājanatva
<pb n="179"/>
<br/>kvāpi prasiddhaṃ pratiṣidhyeta | tathā ca yatra pratītaṃ tadevāvastu
<br/>kathaṃ na syādityarthaḥ | ubhayamabhipretyāha | vastuna iti ||</p>
<p>bhagīº ṭīº | vidhīti | sakalavyavahārābhājanatvena vidhi-
<br/>vyavahārābhājanatvameva vivakṣitamato niṣedhavyavahārabhājanatvaṃ tatrā-
<br/>viruddhamityarthaḥ | ubhayathāpīti | sakalavidhiniṣedhavyavahārābhāja-
<br/>natvavyavahāraḥ kvacit pratīto na vā antye kathaṃ niṣedhaḥ ādye
<br/>tadāśrayo'pi pratyetavyaḥ | tathā ca sakalavidhiniṣedhavyavahārā-
<br/>bhājanatvaṃ ca vyavahriyate ceti svavacanavirodha ityarthaḥ |</p>
<p>raghuº ṭīº | vividhavidhivyavahārābhājanatvamevāvastuno vayama-
<br/>bhyupagacchāma ityāśaṅkate | vidhīti | teneti | sakalavyavahārā-
<br/>bhājanenetyarthaḥ ||</p>
<p><b>netipakṣe sakalavidhiniṣedhavyavahāravirahītyanenaiva
<br/>vyavahāreṇa virodhāt avyavahṛtasya niṣeddhumaśakyatvāt
<br/>vyavahriyata itipakṣe'pi viṣayasvarūpaparyālocanayaiva
<br/>virodhāt na hi sarvavyavahārāviṣayaśca vyavahriyate
<br/>ceti |</b></p>
<p>śaṅkaº ṭīº | netipakṣa iti | vidhiniṣedhavyavahāravirahi-
<br/>tvasya niṣedhasya pratītyartha tadāśrayapratīterāvaśyakatvāt | taccālīka-
<br/>mevetyarthaḥ | avyavahṛtasyeti | apratītasyetyarthaḥ | vyavahriyata iti |
<br/>sakalavidhiniṣedhavyavahārābhājanaṃ ca vyavahriyate ceti viṣayasvarūpa-
<pb n="180"/>
<br/>meva tathopasthitam yena sphuṭataraḥ svavacanavirodha ityarthaḥ | eta-
<br/>devāha | nahīti ||</p>
<p>bhagīº ṭīº | nanu vidhivyavahārābhājanatvaniṣedhavyavahārā-
<br/>bhājanatvābhyāṃ na vyavahriyata ityatra virodhe'pi na vyavahriyata ityatra
<br/>na virodhavyavahāraniṣedhamātrasya vivakṣitatvādityata āha | neti
<br/>pakṣa iti | tathāpi na vyavahriyate tadvirahitatvavyavahāraśceti
<br/>virodhastadavastha evetyarthaḥ | nanu vyavahāramātraniṣedhāt tadvira-
<br/>hitatvavyavahāro'pi nānumata evetyata āha | avyavahṛtasyeti |
<br/>pratiyogivyavahāranirūpaṇaṃ vinā niṣedhavyavahāro'pi tatra na
<br/>syādityarthaḥ | viṣayeti | sakalavidhiniṣedhavyavahārābhājanatva-
<br/>vyavahāreṇaiva virodha ityarthaḥ | tadevāha | nahīti ||</p>
<p>raghuº ṭīº | ubhayathā virodhaṃ vyutpādayati | netītyādinā |
<br/>sakaleti | sakalavyavahāraśūnyatvaṃ yatra pratītaṃ tatraiva tadvyavahārāt
<br/>kathaṃ sarvatra tadvyavahāraniṣedhaḥ | atha na kvāpi tatpratītaṃ tadā
<br/>tadvyavahārasyāpyapratyayāt kathaṃ niṣedha ityāha | avyavahṛtasyeti |
<br/>ajñātasyetyarthaḥ | viṣayeti | sakalavyavahārābhājanasya vyavahārā-
<br/>bhāvavyavahārābhyupagamādityarthaḥ | tadevāha | nahīti ||</p>
<p><b>yadi cāvastuno niṣedhavyavahāragocaratvaṃ vidhivyava-
<br/>hāragocaratāpi kiṃ na syāt pramāṇābhāvasyobhayatrāpi
<br/>tulyatvāditi | bandhyāsutasyāvaktṛtve 'cetanatvādikameva
<pb n="181"/>
<br/>pramāṇaṃ vaktṛtve tu na kiñciditi cenna tatrāpi sutatvasya
<br/>vidyamānatvāt | na hi bandhyāyāḥ suto na sutaḥ tathā
<br/>sati svavacanavirodhād | vacanamātramevaitat na tu para-
<br/>mārthataḥ suta evāsāviti cenna acaitanyasyāpyevaṃrūpa-
<br/>tvāt | cetanādanyat svabhāvāntarameva hyacetanamityu-
<br/>cyate caitanyanivṛttimātrameveha vivakṣitam tacca sambhava-
<br/>tyeveti cenna tatrāpyasutatvanivṛttimātrasyaiva viva-
<br/>kṣitatvāt |</b></p>
<p>śaṅkaº ṭīº | yathā cālīke sattvaṃ kṣaṇikattvaṃ ca vyatireka-
<br/>siddhyarthaṃ niṣedhyate tathā tayorvidhireva kathaṃ na kriyate vidhiva-
<br/>nniṣedhasyāpi pramāṇādhīnatvāt | niṣedhavyavahāre pramāṇaṃ śaṅkate |
<br/>bandhyāsutasyeti | atrāśrayāsiddhiḥ svarūpāsiddhiśca dvayorapi pramā-
<br/>ṇāviṣayatvāditi yadyapi tathāpi paraparihāsāya satpratipakṣamāha |
<br/>tatrāpīti | vaktṛtvepītyarthaḥ | svarūpāsiddhiṃ nirasyati | na hīti |
<br/>tathā satīti | asutatve satītyarthaḥ | bandhyāsuto na vakteti
<br/>vadatā tvayaiva tatsutatvābhyupagamāditi bhāvaḥ | vacanamātramiti |
<br/>arthaśūnyamityarthaḥ | tvayā tu sādhanatvenopāttaṃ sutarāṃ na vacanamātraṃ
<br/>bhavitumarhatīti svarūpāsiddhiriti bhāvaḥ | paryudāsābhiprāyeṇāha |
<br/>acaitanyasyāpīti | paryudāsameva vivṛṇoti | cetanāditi | tathā
<br/>ca tavāpi svarūpāsiddhireveti bhāvaḥ | prasajyapratiṣedhābhiprāyeṇa
<br/>śaṅkate | caitanyeti | tathā cābhāvasyāpi tucchatvātucchatve ca
<pb n="182"/>
<br/>tatsaṃbhavānna svarūpāsiddhiriti bhāvaḥ | tatrāpīti | asmatprayoge-
<br/>'pītyarthaḥ | tvanmate 'nyāpoha<sup><small>1</small></sup>syaivāpadārthatvāditi bhāvaḥ ||</p>
<p>bhagīº ṭīº | kiñcidvidhivyavahāravanniṣedhavyavahāro'pi pramā-
<br/>ṇāsādhyatvāviśeṣādalīke na syādityāha | yadi ceti | nanva-
<br/>līke prāmāṇika evābhāvavyavahāraḥ syādityāha | bandhyāsutasyeti |
<br/>bandhyāsutelīke 'nalīkaḥ prāmāṇiko niṣedhavyavahāro na sambhava-
<br/>tīti dūṣaṇe satyevāha | tatrāpīti | tathā satīti | bandhyāsuta-
<br/>syāsutatve satītyarthaḥ | vacanamātramiti | mātrapadenārthaśūnyatvamuktam |
<br/>bandhyāsutapadamayogyatvānnānvayabodhakamiti hetoḥ svarūpāsiddhi-
<br/>rityarthaḥ | paryudāsanañamāśrityāha | cetanāditi | prasajyapratiṣedha-
<br/>māśrityāha | caitanyeti ||</p>
<p>raghuº ṭīº | nanvayaṃ praśno bhavato'pi duruttara ityata āha |
<br/>yadi ceti | ubhayatra | niṣedhe vidhau ca | niṣedhe pramāṇamāśaṅkate |
<br/>bandhyeti | pramāṇapravṛttāvalīkatvānupapattau satyāmevāha | tatrā-
<br/>pīti | vaktṛtvaṃ vacanakaraṇayogyatā | mūkasyāpi mūkatvaviraheṇa
<br/>vā sutatvaṃ viśeṣyaṃ mūkatvasya tadviśeṣatvāt | vacanasyopalakṣaṇatayā
<br/>kriyāntarakartṛtve vā tātparyam | acaitanyaṃ hi cetanabhinnadharmo vā
<br/>caitanyaviraho vā ādya āha | cetanāditi | dvitīyaṃ śaṅkate |
<br/>caitanyeti | asutatvaṃ sutetarasvabhāvatvaṃ tannivṛttirasati niḥsvabhāve
<br/>na virudhyata iti bhāvaḥ ||</p>
<note n="182.1"><p>nyāyoha--pāº 2 puº |</p></note>
<pb n="183"/>
<p><b>asutatvanivṛttimātrasya svarūpeṇa kṛtijñaptyorasā-
<br/>marthye samarthamarthāntaramadhyavaseyamanantarbhāvya kuto hetu-
<br/>tvamiti cenna acaitanyepyasya nyāyasya samānatvāt |
<br/>vyāvṛttirūpamapi tadeva gamakaṃ yadatasmādeva yathā śiṃśa-
<br/>pātvaṃ bandhyāsutastvasutādiva ghaṭādeḥ sutādapi deva-
<br/>dattādervyāvartate ato na heturiti cet nanvidamacaitanya-
<br/>mapi asyaivaṃrūpameva nahi bandhyāsutaścetanādiva deva-
<br/>dattāderacetanādikāṣṭhāderna vyāvartate |</b></p>
<p>śaṅkaº ṭīº | asutatvanivṛtteralīkatvena vaktṛtvaṃ sādhayituma-
<br/>yogyatayādhyavaseyamālocanīyavastusvarūpamantareṇa hetutvaṃ na saṃbhava-
<br/>tītyāśaṅkate | asutatveti | pariharati | acaitanyepīti |
<br/>vyāvṛttirūpatayā dvayorapi hetvorapi<sup><small>1</small></sup> viśeṣa ityarthaḥ | asya
<br/>nyāyasyeti | vyāvṛttirūpatayā tucchatvarūpasyetyarthaḥ | bandhyāsuta-
<br/>stviti | bandhyāsutaniṣṭhaṃ sutatvamityarthaḥ | tena na pūrvavirodhaḥ |
<br/>atasmādeva svāvacchinnapratiyogikānyonyābhāvavata evetyarthaḥ | yathā
<br/>śiśapātvamiti | śiṃśapātvaṃ hi panasādereva vyāvartate na tu śiṃśa-
<br/>pāto'pītyarthaḥ | tathā ca tanmate vyāvṛttirūpatayā<sup><small>2</small></sup> śiṃśapātvādi-
<br/>vat saddhetutvaṃ tadubhayavyāvṛttitayā'titucchatvamiti bhāvaḥ | atasmā-
<br/>diti vipakṣādevetyeke | tathā ca sapakṣavipakṣobhayavyāvṛttatayā
<note n="183.1"><p>buddhyorapi--pāº 2 puº |</p></note>
<note n="183.2"><p>tanmātravṛttirūpatayā--pāº 2 puº |</p></note>
<pb n="184"/>
<br/>'sādhāraṇyamiti bhāvaḥ | paroktepi hetau doṣamimamatidiśati
<br/>nanvidamiti | nahi bandhyāsuta iti | bandhyāsutaniṣṭhamacetana-
<br/>tvamityarthaḥ | bandhyāsute yadacetanatvaṃ varttate tadeva na kāṣṭhādau
<br/>vastuni tathā ca tulyamasādhāraṇyamiti bhāvaḥ ||</p>
<p>bhagīº ṭīº | atasmādeveti | vipakṣādeva na sapakṣādapi |
<br/>yathā śiṃśapā tvaśiṃśapāta eva vyāvarttate na tu śiṃśapāto'pi
<br/>bandhyāsutastu sutādapi sapakṣādvyāvartate ityasādhāraṇatayā na gamakaṃ
<br/>ityarthaḥ | alīkānalīkavyāvṛtterekasya dharmasyābhāvāditi bhāvaḥ |
<br/>nanu pūrvaṃ sutatvamātrameva hetūkṛtaṃ na tu bandhyāsutatvam na ca tasya
<br/>sutād devadattādervyāvṛttiḥ | atrāhuḥ sutādapīti bhāvapradhāno
<br/>nirdeśaḥ devadattāderiti vyadhikaraṇe ṣaṣṭhī | tathā ca devadattādi-
<br/>niṣṭhasutatvādidharmaśūnyatvaṃ bandhyāsutasyetyarthaḥ | evaṃrūpameveti | asā-
<br/>dhāraṇānaikāntikamityarthaḥ | tadevāha | nahīti | nahi bandhyā-
<br/>suto'cetanādiva kāṣṭhādeścetanādapi devadattāderna vyāvartata iti
<br/>yojanā ato vipakṣādiva sapakṣāddhyāvṛttiruktā bhavati | kāṣṭhādi-
<br/>sādhāraṇasyācaitanyasya prāmāṇikasyālīke vṛttyabhāvāt tanmātravṛttya-
<br/>caitanyaṃ hetūkartavyam tatra cāsādhāraṇatvamevetyarthaḥ ||</p>
<p>raghuº ṭīº | asutatveti | nivṛttestucchatvāditi bhāvaḥ |
<br/>svarūpeṇa svataḥ | kṛtirvacanasya | jñaptirvaktṛtvasya | avaseyam pari-
<br/>ceyam | avasāyajanakaṃ nirvikalpakaṃ vā | atrāvasāyaḥ tadviṣayaṃ
<pb n="185"/>
<br/>svalakṣaṇaṃ svalakṣaṇamapi savikalpakaviṣaya itimatenedam ityapi
<br/>kaścit bandhyāsutastvalīkatvādasamartha iti bhāvaḥ | asya nyāyasya
<br/>tucchatvenāsamarthatayā jñaptijanakatvavirahasya | vakṣyate ca bandhyāsutāde-
<br/>rapyasāmarthye pramāṇābhāvaḥ | āśaṅkate | vyāvṛttīti | saiva vyāvṛtti-
<br/>staddharmāvalīḍhasya dharmaṃ sādhayati yā taddharmaśūnyatvāvacchinnāddhyāvṛtte
<br/>taddharmāvacchinnādvā vyāvṛtte vartate tathā śiṃśapātvamaśiṃśapānātmani
<br/>śiṃśapātmani varttamānaṃ śiṃśapādharmaṃ vṛkṣatvam | atraivakārabalalabhye
<br/>taddharmāvalīḍhamātravṛttitve tātparyam | bandhyāsutastu sutāsutobhayavyā-
<br/>vṛtto'to na tadvṛttirasutatvanivṛttiḥ sutadharmasya sādhikā | na ca
<br/>yaivāsutamātravyāvṛttamaitrādivṛttirasutatvanivṛttiḥ saiva bandhyāsute-
<br/>'pīti vācyam sadasatorekadharmavattvāyogāt | yā tanmātravyāvṛtte
<br/>pakṣe varttata iti vārthaḥ tathā ca tanmātravyāvṛttapakṣadharmatāsampattyaiva
<br/>vyāvṛttirgamiketi phalitārthaḥ | saiva vyāvṛttirgamikā yā'tasmādeva
<br/>vipakṣādeva vyāvartate bandhyāsutastu bandhyāsutavṛttirasutatvanivṛttistu
<br/>sapakṣavipakṣavyāvṛttatvenāsādhāraṇatayā na heturiti tu vyākhyānam
<br/>asutāderacetanāderityādyagrimagranthasvarasaviruddhamiva pratibhāti ||</p>
<p><b>vaktṛtvaṃ vastvekaniyato dharmaḥ sa kathamavastuni sādhyo
<br/>virodhāditi cet sa punarayaṃ virodhaḥ kutaḥ pramāṇāt
<br/>siddhaḥ | kiṃ kaktṛtvaviviktasyāvastuno niyamenopalambhāt
<br/>āhosvid vastuviviktasya vaktṛtvasyānupalambhāditi |
<pb n="186"/>
<br/>na tāvadavastu kenāpi pramāṇenopalambhagocaraḥ tathātve
<br/>vā nāvastu nāpyuttaraḥ samānatvāt | nahi vaktṛtvamiva
<br/>avaktṛtvamapi vastuviviktaṃ kasyacit pramāṇasya viṣayaḥ |</b></p>
<p>śaṅkaº ṭīº | svarūpāsiddhiṃ nirasya bādhamāśaṅkya sāmyāpādanena
<br/>nirākaroti | vaktṛtvamiti | viviktasya śūnyasya yadalīkaṃ tanna
<br/>vaktṛ iti tāvanna kenacitpramāṇenopalabhyate yato virodhaḥ
<br/>syādityarthaḥ | āhosviditi | vastuśūnye vaktṛtvaṃ kvāpi nopalabdha-
<br/>mityayaṃ virodha ityarthaḥ | tadayamarthaḥ | kiṃ vaktṛśūnyasyālīkasya
<br/>niyamenopalambhādvirodha uta vastuśūnye vaktṛtvasyānupalambhādvirodha
<br/>ityarthaḥ | ādya āha | na tāvaditi | dvitīya āha | samāna-
<br/>tvāditi | atrāpi pramāṇāpekṣayā āvaśyakatvādityarthaḥ | anu
<br/>palambhasyāpyabhāvagrāhakatve pramāṇameva mūlam | anupalambhamātraṃ tu
<br/>kevalamatantraṃ svādṛṣṭisarvadṛṣṭivikalpakaraṃvitatvāditi<sup><small>1</small></sup> bhāvaḥ ||</p>
<p>bhagīº ṭīº | vaktṛtvamiti | ghaṭādau pramitasya vaktṛtvasya
<br/>sādhyatve bādha ityarthaḥ | vaktṛtvaviviktasya vaktṛtvaśūnyasyetyarthaḥ | vastu-
<br/>viviktasya vastvasambaddhasyetyarthaḥ | nahīti | yathā vaktṛtvaṃ vastuviviktaṃ
<br/>pramāṇāviṣayastadvadavaktṛtvamapi tat kathamavastuni sādhyaṃ bādhādityarthaḥ |
<br/>nanu vastuviviktasyāvaktṛtvasya pramāṇāgocaratve'pyanupalabdhirastyetāva-
<br/>taivāvaktṛtvāvastunorvirodhaḥ syāt maivam sā hyanupalabdhirna vastuvivikte-
<note n="186.1"><p>kavalitatvāditi--pāº 2 puº |</p></note>
<pb n="187"/>
<br/>taropalabdhirvirodhāt nahi vaktṛtvaviviktamavastu pramāṇagocaraḥ nāpyu-
<br/>palabdhinivṛttimātraṃ svādṛṣṭervyabhicārāt sarvādṛṣṭeśca sandehāt ||</p>
<p>raghuº ṭīº | sa punarityādi | vaktṛtvasyāvastutvena samaṃ-
<br/>virodho hi avastutvābhāvavastutvavyāpyatvaṃ tacca kimavastuni niyamena
<br/>vaktṛtvābhāvopalambhāt siddham | avastuni vaktṛtvasyānupalambhamātrā-
<br/>dvetyarthaḥ | vaktṛtvaviviktasya vaktṛtvāsaṃsṛṣṭasya vaktṛtvaśūnyasyeti yāvat |
<br/>vastuviviktasya vastvasaṃsṛṣṭasya vastubhinnasaṃsṛṣṭasyeti yāvat |
<br/>samānatvāditi | yathā'vastuni vaktṛtvasyānupalambhena vastutvavyāpyatvaṃ
<br/>tadvadavaktṛtvasyāpyavastunyanupalambhena vastutvavyāpyatvaṃ syāt tathā ca
<br/>avaktṛtvamapi virodhādavastuni na siddhyedityarthaḥ ||</p>
<p><b>tadviviktavikalpamātraṃ tāvadastīti cet tatsaṃsṛṣṭavi-
<br/>kalpane'pi ko vārayitā | nanu vaktṛtvaṃ vacanaṃ prati
<br/>kartṛtvaṃ tat kathamavastuni tasya sarvasāmarthyavirahalakṣaṇa-
<br/>tvāditi cet avaktṛtvamapi kathaṃ tatra tasya vacanetara-
<br/>kartṛtvalakṣaṇatvāditi | sarvasāmarthyavirahe vacanasāmārthya-
<br/>viraho na viruddha iti cet atha sarvasāmarthyaviraho
<br/>bandhyāsutasya kutaḥ pramāṇāt siddhaḥ avastutvādeveti
<br/>cet nanvetadapi kutaḥ siddham sarvasāmarthyavirahāditi
<br/>cet so'yamitastataḥ kevalairvacanairnirdhanādhamarṇika iva
<br/>sādhūn bhrāmayan parasparāśrayadoṣamapi na paśyati |</b></p>
<pb n="188"/>
<p>śaṅkaº ṭīº | tadvivikteti | bandhyāsuto na vakteti vastu-
<br/>vivekenāvaktṛtvaṃ gṛhyata evetyarthaḥ | tatsaṃsṛṣṭeti | bandhyāsuto vakteti
<br/>vaktṛtvasaṃsṛṣṭamapyavedanamapyasatkhyātirūpaṃ tanmate syādevetyarthaḥ | pratya-
<br/>kṣamāne bādhakamāśaṅkate | nanviti | paryudāsapakṣe tavāpi tulya-
<br/>midamāha | avaktṛtvamapīti | svasādhye prasajyapratiṣedhamāsṛtyāha |
<br/>avaktṛtvaṃ vacanasāmarthyābhāva eva mayā sādhyata iti na virodha iti
<br/>bhāvaḥ | sarvasāmarthyavirahāt vacanasāmarthyavirahastadā sa eva kutaḥ
<br/>siddha ityāha | atheti | etadapīti | avastutvamapītyarthaḥ | kevalai-
<br/>riti | arthaśūnyairityarthaḥ | parasparāśrayeti | avastutvāt sāmarthya-
<br/>virahastata eva cāvastutvamiti pravasati ||</p>
<p>bhagīº ṭīº | tadvivikteti | vastuviviktamavaktṛtvamitijñāna-
<br/>mātramityarthaḥ | tatsaṃsṛṣṭeti | pramāṇābhāvasyobhayatrāpi tulyatvād
<br/>vaktṛtvasaṃsṛṣṭāvastujñānamastyeveti na virodhaniścaya ityarthaḥ | pūrvaṃ
<br/>vaktṛtvasya vastutvavyāpyatve vāvastuni virodhaḥ śaṅkitaḥ idānīṃ tama-
<br/>vastuni sāmarthyāt svarūpaṃ virodhaṃ śaṅkate | nanviti | avaktṛpade
<br/>paryudāsanañamāśritya pariharati | aveti | avaktṛtvaṃ vacanakartṛtvā-
<br/>bhāva iti prasajyapratiṣedhanañamāśrityāha | sarveti | āśrayāsiddhau
<br/>satyāmeva svarūpāsiddhimapyāha | atheti | kevalairnirarthakaiḥ vādino
<br/>dhanaṃ pramāṇameva tena hīno nirdhanaḥ |</p>
<p>raghuº ṭīº | mābhūdavastuni vaktṛtvābhāvasya pramāṇajananānnirṇayo
<pb n="189"/>
<br/>vikalpamātraṃ tu syāditi siṃhāvalokitena śaṅkate tadvivikteti
<br/>vaktṛtvaviviktāvastuvikalpanamātramityarthaḥ | tatsaṃsṛṣṭeti vaktṛtvasaṃsṛṣṭā-
<br/>vastubikalpana ityartha | tathā ca vipakṣavṛttitvagrahānna vyāptibuddhi-
<br/>rityarthaḥ | apare punaḥ sannidhimanurundhānā varṇayanti | tadvivi-
<br/>kteti | vastuviviktāvaktṛtvavikalpanaṃ bandhyāsuto na vaktetyevamākāra-
<br/>mityarthaḥ | tatsaṃsṛṣṭeti | vaktṛtvasaṃsṛṣṭāvastuvikalpana ityartha iti |
<br/>tatkathamiti | kartṛtvaṃ hi kāritvaviśeṣo vā tatsāmarthyaṃ vā dvayamapi
<br/>sarvasāmarthyavirahiṇyavastuni na sambhavatītyarthaḥ | avakṛtvamityatra naña-
<br/>rthasya dhātyarthenānvayaḥ taddhitārthena vā ādye vacanābhāvo vacanabhinnaṃ
<br/>vā'rthaḥ niṣedhavidhau prābhākarāṇāṃ kriyāvirahavat apramāṇamityatra
<br/>pramābhinnajñānavadvā ubhayathāpi vacanetarakāryakartṛtvaṃ paryavasyatī-
<br/>tyāha | tasyeti dvitīyaṃ śaṅkate | sarveti | kecittu viśeṣaniṣedhasya
<br/>śeṣābhyanujñāphalakatāyā autsargikatvādvacanakartṛtvaniṣedhenujñātaṃ vaca-
<br/>netarakartṛtvaṃ dūṣayati | avaktṛtvamapīti āpavādikaniṣedhamātrapara-
<br/>tvābhiprāyeṇa śaṅkate sarvetyādītyāhuḥ | vacanetyādi | upalakṣaṇametat
<br/>vacanakāritvavirahopi draṣṭavyaḥ ||</p>
<p><b>kramayaugapadyavirahāditi cenna tadvirahasiddhāvapi
<br/>pramāṇānuyogasyānuvṛtteḥ | sutatve ca parāmṛṣyamāṇe
<br/>tadavinābhūtasakalavaktṛtvādidharmaprasaktau kutaḥ kramayauga-
<br/>padyavirahasādhanasyāvakāśaḥ kutastarāṃ cāvastutvasādha-
<pb n="190"/>
<br/>nasya kutastamāṃ cāvaktṛtvādisādhanānām tasmāt
<br/>pramāṇameva sīmā vyavahāraniyamasya tadatikrame tvani-
<br/>yama eveti |</b></p>
<p>śaṅkaº ṭīº | kramayaugapadyavirahāt sāmarthyavirahe sādhye
<br/>kvānyonyāśraya ityarthaḥ | na hi kramayaugapadyavirahāt sarvasāmarthya-
<br/>virahaḥ tataścāvastutvamavastutvācca kramayaugapadyaviraha iti cakrakamiti
<br/>bhāvaḥ | sutatvenaiva hetunā vaktṛtvaṃ kramayaugapadyaṃ vastutvaṃ ca sarvameka-
<br/>vārameva mayā sādhanīyamiti tvatsādhanānāmanavasaraparāhatatva-
<br/>mityāha | sutatve ceti | evaṃ prativandimukhena paramatena dūṣayitvā
<br/>svamatamupasaṃharati | tasmāditi ||</p>
<p>bhagīº ṭīº | krameti | kramayaugapadyavirahābhyāṃ sarvasāmarthya-
<br/>virahasiddhau nānyonyāśraya ityarthaḥ | kuta iti | arthakriyāyāma-
<br/>vastuni kartavyatāyāṃ kutaḥ kramayaugapadyavirahasiddhiḥ tadasiddhau ca
<br/>na tatsādhyasarvasāmarthyavirahasiddhistadasiddhau ca na tatsādhyāvaktṛtva-
<br/>siddhirityarthaḥ | evaṃ paramataṃ dūṣayitvā svamatamāśrityopasaṃharati |
<br/>tasmāditi | tathā cālīke mānābhāvānnāvaktṛtvādisādhanamityarthaḥ |</p>
<p>raghuº ṭīº | avastutvāt kālpanikatvāt arthakriyākāritva-
<br/>śūnyatvādvā kramādivirahādavastutvasiddhirityāśaṅkate | krameti | śaṅkāṃ
<br/>nirasyati | neti | na vā kramādivirahaḥ sādhayitumapi śakya
<pb n="191"/>
<br/>ityāha | sutatve ceti | sutatvamavinābhūtaṃ yena sutatvavyāpakamiti
<br/>yāvat vaktṛtvādītyādipadāt sāmarthyavastutvakramādīnāṃ parigrahaḥ |
<br/>kramādivirahāvastutvasāmarthyavirahāvaktṛtvādīnāṃ pūrvapūrvasyāsiddhyā
<br/>tatsādhyottarottarāsiddhirityarthaḥ | astu tarhi vidhiniṣedhavyavahāra-
<br/>bhājanatvamevāsata ityetadupasaṃhāravyājena nirasyati | tasmāditi |
<br/>tathā cā'sati pramāṇavirahānna pravṛttiriti ||</p>
<p><b>na hyapratīte devadattādau sa kiṃ gauraḥ kṛṣṇo veti
<br/>vaiyātyaṃ vinā praśnaḥ tatrāpi yadyeko'pratītaparāmarṣa-
<br/>viṣaya<sup><small>1</small></sup> evottaraṃ dadāti na gaura iti aparo'pi kiṃ
<br/>na dadyānna kṛṣṇa iti | na caivaṃ sati kācidarthasiddhiḥ
<br/>pramāṇābhāvavirodhayorubhayatrāpi tulyatvāditi |</b></p>
<p>śaṅkaº ṭīº | vyavahārāviṣaye<sup><small>2</small></sup> sarvavidhiniṣedhavyavahāra-
<br/>maryādāvilopamudāharaṇena darśayati | nahīti | vaiyātyaṃ dhārṣṭyaṃ |
<br/>avyavasthāmeva darśayati | tatrāpīti | arthasiddhiriti | praśna-
<br/>viṣayārthasiddhirityarthaḥ |</p>
<p>bhagīº ṭīº | aprāmāṇike'rthe uttaravādīva praṣṭāpyaprāmā-
<br/>ṇika evetyāha | na hīti | vaiyātyaṃ dhārṣṭyam svājñānānāvaraṇaṃ
<note n="191.1"><p>aviditaparāmarśaviṣaya iti bhagīrathasammataḥ pāṭhaḥ |</p></note>
<note n="191.2"><p>vyavahārāviśeṣe'pi--pāº 2 puº |</p></note>
<pb n="192"/>
<br/>vā | aviditeti | na viditaḥ sa iti sarvanāmnaḥ parāmarṣa-
<br/>viṣayo yena sa tathā | na caivamiti | aprāmāṇikādyathā krama-
<br/>yaugapadyavirahādaprāmāṇiko'sadvyavahārastadvadaprāmāṇikāt kramayauga-
<br/>padyasadbhāvādaprāmāṇikaḥ sadvyavahāro'pi kiṃ na syāditi bhāvaḥ |</p>
<p>raghuº ṭīº | vaiyātyaṃ dhārṣṭyam | apratīteti | na pratītaḥ sa
<br/>iti tacchabdaparāmarśaviṣayo yena saḥ ||</p>
<p><b>nanvapratīte vyavahārābhāva iti yuktaṃ kūrmaromādayastu
<br/>pratīyanta eva na hyete vikalpāḥ kañcidarthabhedamanulli-
<br/>khanta eva utpadyante na ca pramāṇāspadameva vyavahārāspada-
<br/>miti tattvamuktam<sup><small>1</small></sup> tathāhi śaśaviṣāṇamiti jñāna-
<br/>manyathākhyātirvā syāt asatkhyātirvā | na tāvadādyaste
<br/>rocate tathā sati hi kiñcidāropyaṃ kiñcidāropa-
<br/>viṣaya iti syāt tathā cāropaviṣayastatraivāsti āro-
<br/>paṇīyastvanyatraiveti jitaṃ naiyāyikaiḥ | nāpi dvitīyaḥ
<br/>kāraṇānupapatteḥ | indriyasya jñānajanane viṣayādhipatyenaiva
<br/>vyāpārāt | liṅgaśabdābhāsayoranyathākhyātimātrajana-
<br/>katvāt | apahastitasvārthayoścāsatkhyātijanakatve śaśa-
<note n="192.1"><p>tanna yuktam--pāº 1 puº |</p></note>
<pb n="193"/>
<br/>viṣāṇādiśabdāt kūrmaromādivikalpānāmapyutpatti-
<br/>prasaṅgāt niyāmakābhāvāt |</b></p>
<p>śaṅkaº ṭīº | nanu lāghavād jñāta eva vyavahārostu kiṃ prami-
<br/>tatvaparyantenetyāśaṅkate | nanviti | eta iti | kūrmaromaśaśaśṛ-
<br/>ṅgādigocarā ityarthaḥ | na ceti | gauravāditi bhāvaḥ | bhramaviṣa-
<br/>yatvaṃ pramāviṣayatvavyāpyaṃ na vetyasatkhyātau vipratipattiḥ vyāpyatva-
<br/>vyatireko niradhikaraṇa ākāśādau prasiddhaḥ sāmānādhikaraṇya-
<br/>viśeṣasya vyāptitvāt | yadvā nityadravyāviṣayakamidaṃ rajatamiti
<br/>jñānaṃ viśeṣaṇānyavyāsajyapratiyogikātyantābhāvātyantābhāvāprati-
<br/>yogimātraṃ(?) svātiriktaprameyātiriktaviṣayaṃ na veti vipratipattiḥ |
<br/>jitamiti | pramitameva vyavahāraviṣaya iti vādibhirityarthaḥ |
<br/>pariśeṣeṇa kāraṇābhāvameva vyavasthāpayati | indriyasyeti |
<br/>viṣayādhipatyaṃ viṣayasahakāritā indriyārthasannikarṣajanyatvāt
<br/>pratyakṣasyetyarthaḥ | āropyasyāsannikarṣo'pi kvacitsannikarṣo vaktavya
<br/>eveti bhāvaḥ | nanu pratyakṣābhāsābhāve'pi liṅgābhāsācchabdā-
<br/>bhāsādvā syādasatkhyātirityata āha | liṅgeti | dhūlīpaṭale
<br/>dhūmāropādasadvahnirbhāseta parvate tatra dhūmasya dhūlīpaṭalasya vahneśca
<br/>pramitatvaṃ kvacidvācyamevetyanyathākhyātiparyavasānamevaṃ cānāptodī-
<br/>ritācchabdāt padārtho vākyārtho vā pratīta eva bhāsata ityanyathā-
<br/>khyātirevetyarthaḥ | nanu syādevaṃ yadi vyāptibalāt saṅketabalādvā
<br/>bhānaṃ bhavenna tvevamityata āha | apahastiteti | tiraskṛtasvārthayo-
<br/>rityarthaḥ | liṅgasya svārtho vyāpako vahnyādiḥ śabdasya cārthaḥ
<br/>saṅketaviṣayaḥ tattiraskāre niyamo na syāditi bhāvaḥ ||</p>
<pb n="194"/>
<p>bhagīº ṭīº | nanu yadajñātaṃ tanmā vyavahāri jñāte tu kūrma-
<br/>romādau vyavahāraḥ syādeva na ca pramātvaṃ vyavahāraprayojakaṃ
<br/>lāghavājjñānamātrasyaiva tatprayojakatvāt kathānārambhāpatteścetyāha |
<br/>nanviti | tathāhīti | asatkhyātau vipratipattiḥ | bhramaviṣayatvaṃ
<br/>pramāviṣayatvavyāpyaṃ na vā navetyākāśādau prasiddham ākāśasyā-
<br/>nadhikaraṇatvena niyatasāmānādhikaraṇyarūpavyāpyatvasya tatrābhāvāt |
<br/>yadvā nityadravyāviṣayakamidaṃ rajatamiti bhramajñānaṃ viśeṣaṇānya-
<br/>kevalānvayyatyantābhāvapratiyogimātraviṣayakaṃ na vā atra sannapi
<br/>kaścidbhāsatāmityarthāntaravāraṇāya mātrapadam | evaṃ cākāśajñāne-
<br/>'pyākāśatvādeḥ kevalānvayyatyantābhāvapratiyogino bhānānmātrārtha-
<br/>syāsiddhiḥ syāditi viśeṣaṇānyeti viśeṣaṇam kebalānvayyatyantā-
<br/>bhāvāpratiyogino viśeṣaṇasyaivākāśatvasya bhānāt kebalānvayitvaṃ
<br/>cātyantābhāvasyātyantabhāvāpratiyogitvaṃ tatra śuktyatirikto deśaḥ
<br/>bhramaviṣayībhūtarajatatvābhāvavān deśatvāt śuktivat na cāprayo-
<br/>jakatvaṃ purovartirajatayoḥ sattvena bhramatvābhāvāpattyā tayostādātmyasya
<br/>pariśeṣeṇa viṣayatvāt tasya cātyantamasattvādityapare | jita-
<br/>miti | bauddhānāmakṣaṇiko ghaṭa iti dhīryadyanyathākhyātistadā-
<br/>ropyasyākṣaṇikatvasya kvacit siddhyāpatteriti bhāvaḥ | alīkasya
<br/>pratītireva nāsti tatkāraṇābhāvāditi kuto vyavahāra ityāha |
<br/>kāraṇeti | viṣayādhipatyeti sannikṛṣṭaviṣayasahakāritvenetyarthaḥ |
<br/>svapnādibhramāṇāmapyāropaviṣayārthasannikarṣajatvāt āropyaṃ ca yadyapi
<br/>kvacidasannikṛṣṭamapi bhāsate tathāpi sthānāntare tenendriyasanni-
<pb n="195"/>
<br/>karṣo'styeva tathā ca tathātvopagame'līkatvavyāghāta iti bhāvaḥ |
<br/>śaśaviṣāṇādiśabdāḥ svārthasmṛtyapekṣāḥ saṃsargamasantaṃ bodhaye??ra-
<br/>pekṣā vā evamaliṅgaṃ liṅgatayā gṛhītaṃ svavyāpakasmṛtyapekṣamanu-
<br/>mityābhāsaṃ janayet tannirapekṣaṃ vā ādye nāmatvyātiḥ teṣā-
<br/>manyatrasattvenānyathākhyātipakṣapraveśādityāha | śabdeti | antye tvāha |
<br/>apahastiteti | svārthaḥ śaṅketaviṣayaḥ svavyāpakaśca | tathā ca śaśa-
<br/>viṣāṇamiti padaṃ vikalpajanakatve sati kūrmaromādyaviṣayakavikalpa-
<br/>prayojyarūpavadyadi na syāt tadviṣayakavikalpotpādakaṃ syādi-
<br/>tyāpādanam |</p>
<p>raghuº ṭīº | tathā vyavahāre jñānatvenaiva prayojakatvaṃ na tu pramā-
<br/>tvena gauravāt tvayāpi bhrāntestathātvopagamādityāśayenāha | nanviti |
<br/>ete śaśaviṣāṇaṃ kūrmarometyādyākārāḥ viṣayādhipatyaṃ viṣayasannikarṣaḥ |
<br/>vibhramādau ca jñānādikameva tatheti bhāvaḥ | liṅgeti | aliṅga-
<br/>mapi liṅgatayā gṛhītaṃ gṛhītavyāpakabhāvaṃ tajjātīyaṃ vā pakṣā-
<br/>saṃsṛṣṭameva pakṣasaṃsṛṣṭaṃ bodhayadanyathāvyākhyātimevotpādayet vyāpti-
<br/>grahānapekṣaṇe'tiprasaṅgāt | ananvitau ca svārthāvanvitau bodhayantau
<br/>śabdāvapi tathaiva | svārthatiraskāreṇa śabdasya bodhakatve punarāha
<br/>apahastiteti ||</p>
<p><b>sa hi saṅketo vā syāt śabdasvābhāvyaṃ vā | ādya-
<br/>stāvat saṅketaviṣayāpratītereva parāhataḥ tata eva<sup><small>1</small></sup> tat-
<note n="195.1"><p>ita eveti bhagīrathaṭhakkurasammataḥ pāṭhaḥ |</p></note>
<pb n="196"/>
<br/>pratītāvitaretarāśrayatvam padasaṅketavalenaiva pratītau
<br/>svārthāparityāgāt tathā cānanvitāḥ padārthā evānvita-
<br/>tayā parisphurantīti viparītakhyātirevānuvartate | svārtha-
<br/>parityāge tu punarapyaniyamaḥ asāmayikārthapratyāyanāt
<br/>śabdasvābhāvyāt tu niyame vyutpannavadavyutpannasyāpi
<br/>tathāvidhavikalpodayaprasaṅgāditi |</b></p>
<p>śaṅkaº ṭīº | śaśaviṣāṇaśabdādityupalakṣaṇaṃ śaśaviṣāṇavyāpyatvena
<br/>gṛhītādityapi draṣṭavyam | upalakṣaṇavidhayā śabdābhāsameva tantraṃ
<br/>kṛtvā vikalpayati | sa hīti | niyāmaka ityarthaḥ | saṅketagrahaḥ
<br/>svārthe padaṃ niyamayet sa ca nāstītyarthaḥ | bākyārthaniyamo'pi
<br/>saṅketaviṣayāpratītereva parāsta iti bhāvaḥ | nanu śaśaviṣāṇa-
<br/>śabdādeva gṛhītasaṅketastato niyatamarthaṃ pratīyādityata āha |
<br/>tata eveti | nanvakhaṇḍaḥ śaśaviṣāṇapadārthaḥ kaścinmāstu śaśa-
<br/>viṣāṇaśabdayo<sup><small>1</small></sup>rgṛhītasaṅketayoreva sāmarthyādvākyārthaḥ kaścidasanneva
<br/>bhāsatāmityata āha | padasaṅketeti | evaṃ ca śaśasambandhitvaṃ
<br/>viṣāṇāṃśe samāropyata<sup><small>2</small></sup> ityanyathākhyātirevetyarthaḥ | nanu padayoḥ
<br/>svārthasphuraṇaṃ syādeva na tvetadastītyata āha | svārtheti | kathama-
<br/>niyama ityata āha | asāmayiketi | nanu viṣayāpratīteḥ
<br/>saṅketo mā gṛhyatāṃ śaśaviṣāṇādipadānāmīdṛśa eva svabhāvabhedo
<note n="196.1"><p>padayo--pāº 2 puº |</p></note>
<note n="196.2"><p>śaśasambandhitvaṃ viṣāṇe viṣāṇasambandhitvaṃ vā śaśe samāropyata--
<br/>pāº 2 puº |</p></note>
<pb n="197"/>
<br/>yena niyatārthapratītiḥ syādityata āha | śabdeti | evaṃ sati
<br/>sarveṣāṃ padānāmevaṃ svābhāvye ??tagrahopayogo na syādevetyarthaḥ |</p>
<p>bhagīº ṭīº | sa hīti | sa niyāmakaḥ saṅketaśca śaśa-
<br/>viṣāṇamitipadasamudāyasya vā pratyekaṃ vā śaśaviṣāṇapadayoḥ
<br/>prathame ādyastāvaditi | ita eveti | tatra saṅketagrahe śaśaviṣā-
<br/>ṇādipadāt tatpratītiḥ tatpadādeva ca tatpratītau tatra saṅketagraha
<br/>ityarthaḥ | nanvastu dvitīyaḥ | tathāhi yathā subhrupade pratyekagṛhīta-
<br/>saṅketapadasyārthamupajīvya vākyārthe saṅketagrahastathā śaśaviṣāṇapade'pi
<br/>syādityata āha | padasaṅketeti | padānāṃ pratyekapadārthamupajīvya
<br/>saṃsargabodhakatvamanupajīvya vā ādye'nyathākhyātirevetyāha | tathā
<br/>ceti | antye pratyekapadārthānuṣajīvanam pratyekapadārthaparityāge
<br/>satyeveti pūrvoktāniyamaprasaṅga evetyāha | svārtheti ||</p>
<p>raghuº ṭīº | sa hīti | sa niyāmakaḥ | saṅketo bākyasya
<br/>padayorvā ādye ādya iti | vākyasya saṅketaviṣayo'khaṇḍaśaśa-
<br/>viṣāṇādiḥ | dvitīye tvabhihitaivānyathākhyātirāvartata ityāha
<br/>padeti |</p>
<p><b>vāsanāviśeṣāditi cet athāsadullekhinaḥ pratyayasya
<br/>vāsanaiva kāraṇam uta vāsanāpi | na tāvadādyaḥ śaśa-
<br/>viṣāṇādipratyayānāṃ sadātanatvaprasaṅgāt | kadācit
<br/>prabodhāt kadāciditi cet na prabodho'pi sahakāryantaraṃ
<pb n="198"/>
<br/>vā atiśayaparamparāparipāko vā | ādye vāsanaiveti
<br/>pakṣānupapattiḥ dvitīye'pi yadyarthāntarapratyāsattestadā
<br/>pūrvavat | svasantatimātrādhīnatve tu vāhyavādavyāghātaḥ
<br/>nīlādibuddhīnāmapi vāsanāparipākādevotpādāt<sup><small>1</small></sup> |
<br/>vāsanāpīti pakṣe tu tadanyo'pi hetuḥ kaścidvaktavyaḥ sa
<br/>ca vicāryamāṇaḥ pūrvanyāyaṃ nātivartata iti |</b></p>
<p>śaṅkaº ṭīº | vāsanāviśeṣādityanantaraṃ niyamaḥ syāditi
<br/>śeṣaḥ | sadātanatvaprasaṅgāditi | apekṣaṇīyāntarābhāvāditi bhāvaḥ |
<br/>kadāciditi | śaśaviṣāṇādipratyayā iti vipariṇāmenānuṣaṅgaḥ |
<br/>atiśayeti | atiśayo vāsanā tatparamparāyāḥ | sa kaścitpari-
<br/>pāko yena śaśaviṣāṇādipratyayotpattirityarthaḥ | paripākopi
<br/>vāsanāyā yadyarthāntarapratyāsattyadhīnastadā vāsanaiveti pakṣānupapatti-
<br/>revetyāha | yadyarthāntareti | nanu svasantatimātrādhīna eva tatpari-
<br/>pāko na tu tatrāpi sahakāryantarāpekṣetyata āha | svasantatīti |
<br/>evaṃ sati nīlādivikalpaḥ kādācitkatvamapi vāsanāparīpākādeva
<br/>syādityarthaḥ | nīlādivikalpakādācitkatvena tvayā nīlādīni
<br/>vāhyāni svīkriyante | tacca kādācitkatvaṃ yadi vāsanāmātrādhīna-
<br/>meva tadā gataṃ vāhyanīlādisvīkāravyasaneneti bhāvaḥ | pūrva-
<br/>nyāyamiti pratyakṣaliṅgaśabdābhāsānāṃ tatra nirākṛtatvāt | saha-
<br/>kāryantarābhāvādityarthaḥ |</p>
<note n="198.1"><p>paripākāderevotpādāt--pāº 1 puº |</p></note>
<pb n="199"/>
<p>bhagīº ṭīº | vāsanā saṃskāraḥ | śaśeti | anādivāsanā
<br/>santateḥ sadānuvṛttau tanmātraprabhavaṃ jñānaṃ sadotpadyetetyarthaḥ | kadā-
<br/>ciditi | vāsanodghodhaśca kadāciditi kāryamapi kadācit
<br/>syādityarthaḥ | atiśayeti | kurvadrūpatvajātiviśiṣṭotpattirityarthaḥ |
<br/>dvitīye tviti | tādṛśavāsanākṣaṇā yadyarthāntarapratyāsattistadā
<br/>vāsanaiveti pakṣānupapattirityarthaḥ | na cārthāntarapratyāsattirakāraṇaṃ
<br/>paripākamātrasya janakatvāditi vācyam vāsanāvadanvayavyatireka-
<br/>taulyāt paripākadvārāvikalpe tajjanakatvāt paripākatastādṛśa-
<br/>kāraṇāntarasyābhāvāt paripākābhāve vāsanāyā eva kāraṇatve
<br/>prāguktasadātanatvaprasaṅga ityartha ityanye | svasantatiḥ vāsanāsantatiḥ |
<br/>pūrvanyāyamiti | indriyādīnāṃ jñānajanakatvānupapattyā kāraṇatvā-
<br/>bhāvādityarthaḥ |</p>
<p>raghuº ṭīº | atha satorevārthayordoṣavaśādasatsaṃsargo liṅga-
<br/>śabdābhāsābhyāṃ bodhyata iti cet tatrāsanniti satyaṃ sarvathaivāsanniti
<br/>tu kutaḥ vāsanāviśeṣavaśāt niyataviṣayā'satkhyātiriti śeṣaḥ |
<br/>sadātanatveti | vāsanāsantānasyāvicchinnatayā śaśaviṣāṇādi-
<br/>vikalpasantānopyavicchinnaḥ syādityarthaḥ | kadāciditi | vāsa-
<br/>nāyāḥ kadācitprabodhāt śaśaviṣāṇādipratyayānāṃ kadācidutpatti-
<br/>riti | atiśayastattatkāryānukūlaḥ svabhāvaviśeṣaḥ | yadīti |
<br/>arthāntarasya sahakāriṇaḥ pratyāsatteryadi paripākaḥ tadā pūrvasmin
<br/>pratyayasya sahakāryyantarādhīnatve yaddūṣaṇaṃ sahakāryasambhavo vakṣyate
<pb n="200"/>
<br/>sotrāpītyarthaḥ | kecittu paripāko yadi sahakāriviśeṣāt tadā
<br/>paripākadvārāvaśyakatvāt sākṣādeva vā vikalpe tasya kāraṇatvā-
<br/>dvāsanaiveti pakṣānupapattirityartha ityāhuḥ | pūrvanyāyaṃ indriyā-
<br/>derviṣayādhipatyādikam | na vādṛṣṭaviśeṣa eva sahakārī vaktavyo
<br/>nīlādivikalpānāmapi vāsanāsamutthatvaprasaṅgāt | vastutastvasat-
<br/>khyātipramāṇasattve tatra kāraṇaṃ kalpanīyaṃ tadeva tu nāsti pramāṇe-
<br/>nāsadaṃśasyānullekhe'satkhyātitvāsiddhiḥ ullekhe tu pramāṇasyā-
<br/>pramāṇatāyā asato vā sattvasya prasaṅgāditi |</p>
<p><b>na ca śaśaviṣāṇādiśabdānāmasadarthaiḥ saha samba-
<br/>ndhāvagamo'pi tathāhi parabuddhīnāmanullekhāt tadviṣaya-
<br/>syā'pyanullekha eva | na cārthakriyāviśeṣo'pyasti yato
<br/>viṣayaviśeṣamunnīya tatra saṅketo gṛhyatāṃ na ca saṅketa-
<br/>yitureva vacanāt tadavagatiḥ tadviṣayāṇāṃ sarveṣāṃ
<br/>vacanānāmapratītaviṣayatvenāgṛhītasamayatayā aprati-
<br/>pādakatvāt |</b></p>
<p>śaṅka ṭīº | nirākṛtamapyarthaṃ viśiṣya nirākaraṇārthamāha |
<br/>na ceti | nanu śaśaviṣāṇādipadaprayokturavaśyaṃ tadviṣayajñānamasti |
<br/>anyathā prayogānupapatteriti śrotustatra saṅketadhīḥ syādityata
<br/>āha | pareti | tadbuddheḥ parokṣatayā tadviṣayasya viśiṣyānavagamā-
<br/>dityarthaḥ | nanu prayojakavṛddhodīritāt tu śaśaviṣāṇādiśabdāt
<br/>prayojyavṛddhasya vyavahāraṃ dṛṣṭvā taṭasthasya vyutpattiḥ syādata āha |
<pb n="201"/>
<br/>na ceti | arthakriyā nayanānayanādirūpā | nanu yathā kambugrīvā-
<br/>vānartho ghaṭapadavācya iti yathā saṅketagrahastathātrāpi syādityata
<br/>āha | na ceti | yena padakadambena yo'rtha upanetavyaḥ sopya-
<br/>paricitārtha evetyarthaḥ |</p>
<p>bhagīº ṭīº | pūrvaṃ saṅketaviṣayāpratītau saṅketāsambhavāt
<br/>kāraṇābhāvenāsatkhyātyabhāva uktaḥ samprati tatsattve'pyalīkasya
<br/>jñānaṃ na sambhavatītyāha | na ceti | śaśeti | nanu svāta-
<br/>ntryeṇendriyāṇāmalīkajñānājanakatve'pi jñānāvacchedakatayā māna-
<br/>sapratyakṣe'līke saṅketagrahaḥ syādityata āha | tathāhīti |
<br/>alīkopanāyakaṃ mānasapratyakṣaṃ yadi parakīyaṃ tatrāha | parabuddhīnā-
<br/>miti | na ceti | alīkatvavyāghātādityarthaḥ | unnīya para-
<br/>buddhiviṣayamiti śeṣaḥ | nanu saṅketayitṛvacanādeva saṅketaviṣayo-
<br/>pasthitiḥ syādityata āha | na ceti | taddhi śabdavidhayā
<br/>tamupanayelliṅgībhūya vā tatra nādya ityāha | tadviṣayāṇāmiti ||</p>
<p>raghuº ṭīº | asato bhānāsambhavena tatra vyutpattivirahaṃ
<br/>vyutpādya satyapi tadbhāne taṃ vyutpādayati | na ceti | parabuddhyā-
<br/>diviṣayatvenopasthite alīke śaktigrahaḥ prakārāntareṇa vā ādyepi
<br/>viśiṣyopasthite sāmānyato vā prathame pareti | amumarthamabhisandhāya
<br/>vaktaivaṃśabdaṃ prayuktavān śrotā vā asmācchabdādamumarthaṃ pratītavā-
<pb n="202"/>
<br/>nityādiniścaye hi sati saṅketo grāhyaḥ sa ca na sambhavati para-
<br/>buddhyādīnāmanullesvāt pratyakṣeṇāgrahaṇāt tadviṣayasyāpi yato'nu-
<br/>llekho viśiṣyānirṇaya ityarthaḥ | athāyamahaṃ gāṃ badhnāmītyabhidhāya
<br/>parakīyaṃ vā gāṃ vadhānetivākyamākalayya gāṃ vadhnato vyavahāra-
<br/>viśeṣāt tadīyabuddhyādiviṣayaviśeṣaṃ nirṇīya tatra gopadasya
<br/>saṅketagraha iva vā śaśaviṣāṇādipadasyāpi syāt tatrāha | na
<br/>ceti | unnīya parabuddhyādiviṣayatayā buddhyetyarthaḥ | saṅketayituḥ saṅketaṃ
<br/>grāhayituḥ vaktuḥ śroturbā vacanāt imamarthamabhisandhāya mayedaṃ padaṃ
<br/>prayuktaṃ asmācchabdādayamartho mayāvagata ityādyākārāt |</p>
<p><b>na ca śaśaviṣāṇamuccārayataḥ kaścidabhiprāyo vṛtta
<br/>iti tadviṣayo'sya vācya iti sugrahaḥ samaya iti
<br/>vācyam na hyevamākāraḥ samayagrahaḥ | gāṃ badhānetyukte
<br/>apratītaśabdārthasyāpyabhiprāyamātrapratītau samayagraha-
<br/>prasaṅgāt | na ca viśeṣāntaravinākṛtaḥ kalpanāmātra-
<br/>viṣayo'sya vācya iti sāmpratam ghaṭakūrmaromādī-
<br/>nāmapi tadarthatvaprasaṅgāt |</b></p>
<p>śaṅkaº ṭīº | nanu śaśaviṣāṇādipadamuccārayituryatra tātparyaṃ
<br/>tadeva tadarthaṃ iti saṅketagrahaḥ syādityata āha || na ca śaśaviṣā-
<br/>ṇeti | parabuddhīnāmityatra jñānaviṣayatayā śaṅkitamidaṃ tu tātpa-
<br/>ryaviṣayatayetyapaunaruktyaṃ na hyevamākāraḥ samayagrahaḥśābdavyavahāropa-
<br/>yogīti śeṣaḥ | atra hetumāha | gāṃ vadhānetyukta iti |
<pb n="203"/>
<br/>nanu śaśaviṣāṇādiśabdānāṃ viśeṣavinākṛto nirupākhyortho vācya
<br/>iti sarvaireva pratīyate | tathā ca kathamatra saṅketagraho duḥśaka
<br/>ityata āha | na ca viśeṣeti | ghaṭakūrmaromādīnāmiti | ghaṭa-
<br/>romakūrmaromādīnāmityarthaḥ | yadvā yanmate ghaṭasyāpi kālpanikatvaṃ
<br/>tanmatamāśrityoktam ||</p>
<p>bhagīº ṭīº | antyamāśaṅkya nirākaroti | na ceti |
<br/>nahīti | pravṛttinivṛttyaupayika iti śeṣaḥ | saṅketagrahaśca pravṛ-
<br/>ttinimittaviśeṣopasthitiṃ vinā na sambhavati tādṛśābhiprāya-
<br/>viṣayatvaṃ na ca tathā gauravādanubhavāccetyarthaḥ | nanu saṅketagrahasya na
<br/>viṣayaparyantamavagāhanaṃ kiṃ tu vyāvartakadharmavati tatkalpanāmātra-
<br/>viṣayo'līkastadviṣayaḥ | tathā ca bhramaviṣayatvenaivopasthite tatra
<br/>saṅketagrahaḥ syādityata āha | na ca viśeṣeti | kalpanāmātro-
<br/>padhānena sarveṣāmalīkānāṃ śaśaviṣāṇapadavācyatā syādityarthaḥ ||</p>
<p>raghuº ṭīº | dvitīyamāśaṅkya nirākaroti | na ceti |
<br/>kaścitkiñcidarthagocaro'bhiprāyo vikalpo vaktuḥ śroturvā anu-
<br/>modanādibhājaḥ asmācchabdātkiñcidarthapratyayo vṛtta iti | samaya-
<br/>grahorthapratyayopayogī abhiprāyamātrādipratītau arthapratyathādyupayukta-
<br/>samayagrahaprasaṅgāt prakārāntareṇa vetyāśaṅkya nirākaroti | na
<br/>ceti | vācya iti vākyātsaṅketagraha iti sāmprataṃ yuktamityarthaḥ |
<br/>pareṣāmavayavimātrasyālīkatvāt ghaṭetyuktam | sa cetyādeḥ kataro'rthaḥ
<pb n="204"/>
<br/>kimasatorthāniva vāsanāvaśādeva taiḥ samaṃ tattacchabdānāṃ saṅketaṃ
<br/>pratipadyante kiṃ vā vāsanopanīteṣu teṣu svakṛtaṃ tattacchabdasaṅketaṃ
<br/>pratipadyanta iti nādyaḥ śaśādipratyekapadārthāvyutpannasya śaśaviṣā-
<br/>ṇādiśabdādarthapratyayaprasaṅgāt ||</p>
<p><b>na ca sarve pratipattāraḥ svasvavāsanayā'sadarthaśabda-
<br/>sambandhapratipattibhāja iti sāmpratam parasparavārtānabhi-
<br/>jñatayā aparārthatvaprasaṅgāt na hi svayaṃ kṛtaṃ samaya<sup><small>1</small></sup>-
<br/>magrāhayitvā paro vyavahārayituṃ śakyate na ca vyava-
<br/>hāropadeśāvantareṇa grāhayitumapi | na ca gāṃ vadhāne-
<br/>tivat śaśaviṣāṇapadārthe vyavahāraḥ na cāyamasāvaśva
<br/>itivadupadeśaḥ na ca yathā gaustathā gavaya itivadupa-
<br/>lakṣaṇātideśaḥ na ceha prabhinnakamalodare madhūni madhu-
<br/>karaḥ pibatītivat prasiddhapadasāmānādhikaraṇyam |</b></p>
<p>śaṅkaº ṭīº | nanu vāsanayaivopasthiterthe śrotuḥ saṅketagrahaḥ
<br/>syādityata āha | na ceti | vaktṛśrotroḥ samānasaṅketājñānāt
<br/>parārthaṃ tatprayogo na syādityarthaḥ | anyathā ghaṭābhiprāyeṇa paṭapada-
<br/>mapi prayuñjīteti bhāvaḥ | nanu svayameva ??ktvacidarthe saṅketaṃ pari-
<br/>kalpya śaśaviṣāṇādipadaprayogaḥ syādityata āha | na hīti |
<br/>svayaṃ saṅketakalpanepi parasya tadajñānāt | parārthaṃ prayogānupapatte-
<note n="204.1"><p>svayaṃ kṛtaṃ saṅketaṃ--pāº 1 puº |</p></note>
<pb n="205"/>
<br/>rityarthaḥ | hiśabdaścārthe śaṅkāntarasamuccayārthaḥ | tarhi tadarthe śrotāpi
<br/>vyutpādyatām | tathā ca tadarthaṃ prayogaḥ syādata āha | na ca
<br/>vyavahāreti | tarhi vyavahārādeva paro vyutpādyatāmata uktaṃ prapañcayati |
<br/>na ca gāmiti | tadarthe nayanādivyavahitasamayatvādityarthaḥ<sup><small>1</small></sup> |
<br/>tarhyupadeśādeva vyutpādyatāṃ paraḥ ityata āha | na cāyamiti |
<br/>tadgocaraśabdānāmapyagṛhītasamayatvādityarthaḥ | nanu sākṣādupadeśā-
<br/>sambhave'pyupamānamanumānaṃ vā dvārīkṛtyopadeśaḥ syādata ādyamāśaṅkya-
<br/>nirākaroti | na ca yatheti | pravṛttinimittasya gavayatvasyo-
<br/>palakṣaṇaṃ gosādṛśyaṃ tadatideśastatkathanamityarthaḥ | anumānamāśaṅkya
<br/>nirākaroti | na ceheti | ayaṃ prāṇī madhukaraśabdavācyaḥ
<br/>prabhinnakamalodare madhupānakartṛtvāt yannaivaṃ tannaivaṃ yathā ghaṭa
<br/>ityarthaḥ | śaśaviṣāṇādipadārthasya madhupānādivadasādhāraṇakriyā-
<br/>virahāditi bhāvaḥ ||</p>
<p>bhagīº ṭīº | nanu svakīyamānasapratyakṣaviṣayenānāvacchedake-
<br/>'līke saṅketagrahaḥ syādityata āha | na ca sarva iti | paraspareti |
<br/>mayā yortho'vagataḥ sa evānenāpīti saṃvādābhāva ityarthaḥ |
<br/>aparārthatveti | śaśaviṣāṇapadaṃ yadyanyasādhāraṇasaṅketavattayā jñāna-
<br/>viṣayo na syāt parārthaprayogaviṣayo na syādityarthaḥ | tādṛśaśca
<br/>saṅketagraho vyartha ityāha | na hīti | paravyavahāre parakīya-
<br/>saṅketagrahasyāhetutvādityarthaḥ | tarhi paro'pi saṅketaṃ grāhyatāmityā-
<note n="205.1"><p>vyavahārābhāvādityarthaḥ--pāº 2 puº |</p></note>
<pb n="206"/>
<br/>śaṅkya saṅketagrahopāyābhāvamāha | na ceti | upadeśaśabdenātro-
<br/>palakṣaṇātideśaprasiddhapadasāmānādhikaraṇyayorapi saṃgrahaḥ | yadvo-
<br/>padeśaḥ sākṣāt parampaparayā ca paramparā copamānadvāretyarthaḥ | tarhi
<br/>paro'pi saṅketamurarīkṛtyānumānaṃ vā tato na pūrvāparagranthavirodhaḥ |
<br/>saṅketagrāhakopāyāntarasyāpi vyavahāropajīvakatvāt tadabhāva-
<br/>māha | na ca gāmiti | prayojakavākyoccāraṇānantaraṃ prayojya-
<br/>pravṛttidarśanāt taddhetujñāne bālena śaktirgṛhyate | na cālīke
<br/>pravṛttiryaddarśanāt taddhetvalīkajñāne saṅketo gṛhyetetyarthaḥ | sākṣā-
<br/>dupadeśābhāvamāha | na cāyamiti | nātra viśeṣatvena viśeṣa-
<br/>śaṅketagrāhakaḥ śabda ityarthaḥ | upamānadvārakasya tasyābhāvamāha |
<br/>na ca yatheti | gavayatvasya pravṛttinimittasyopalakṣaṇaṃ gosādṛśyaṃ
<br/>tasyātideśaḥ kathanamityarthaḥ | anumānadvārakopadeśābhāvamāha |
<br/>na ceheti |</p>
<p>raghuº ṭīº | dvitīye tvāha | paraspareti | svasvakṛtasaṅketasyā-
<br/>nyonyamajñānena parārthatvaṃ parārthabodhopayogitvaṃ na syādityarthaḥ | tarhi
<br/>grāhyatāṃ paropi saṅketamata āha | na ceti | upadeśaḥ pravṛttini-
<br/>mittaviśiṣṭe vācyatābodhakaṃ vākyaṃ yathā pikaḥ kokilaḥ
<br/>ayamasāvaśva ityādi paramparayā saṅketagrāhakavākyasyāpyupalakṣaka-
<br/>midaṃ pravṛttinimittopalakṣakasāmānādhikaraṇyena vācyatābodhaka-
<br/>mupalakṣaṇātideśaḥ ||</p>
<p><b>tadamūḥ śaśaviṣāṇādikalpāḥ nāsatkhyātirūpā-
<br/>stathātve kāraṇābhāvāt mūkasvapnavadāsāṃ vyāvahāri-
<pb n="207"/>
<br/>katvaprasaṅgācca tasmādanyathākhyātirūpā eveti | naitadanu-
<br/>rodhenā<sup><small>1</small></sup>pyavastuno niṣedhavyavahāragocaratvamiti | bhavatu
<br/>vāsatkhyātistathāpi na tato vyatirekaḥ prāmāṇikaḥ ||</b></p>
<p>śaṅkaº ṭīº | prakṛtamupasaṃharati | tadamūriti | na ca sarve
<br/>pratipattāraḥ svasvavāsanayetyādau dūṣaṇamuktaṃ siṃhāvalokitavyāyena
<br/>prakārāntareṇa smārayati | mūketi | svapneti | asatkhyātirūpatā-
<br/>vyatirekamupasaṃhṛtyānyathākhyātirūpatāmupasaṃharati | tasmāditi |
<br/>tadanurodhenāpīti śaśaviṣāṇādipratyayānurodhenāpītyarthaḥ | nanu
<br/>sattvakṣaṇikatvayoḥ pramitatvāttadvyatirekāvapi pramitāveva | tathā
<br/>cāprāmāṇikepyāśraye vyatirekagrahostu yadāha kīrttiḥ |</p>
<p><lg><l>tasmādvaidharmyadṛṣṭānte neṣṭovasyamihāśrayaḥ |</l>
<l>tadabhāvepi tanneti vacanādeva tadgateḥ ||</l></lg></p>
<p>ityatobhyupagamyāpi nirasyati | bhavatu veti | asatkhyāti-
<br/>rāśrayāṃśe | yadvā nanu naiyāyikairapi śuktirajatatādātmyasyāsata eva
<br/>bhānamaṅgīkriyate ityata āha | bhavatu veti | yadyapi śuktirajata-
<br/>tādātmyaṃ ca tatra bhāsate tacca sarvaṃ sadeva | na cāsadviṣayatvaṃ bhramatve
<br/>tantraṃ kiṃ tu prakāravaiyadhikaraṇyamātraṃ tathāpi saduparaktamasadvibhāsata
<br/>iti pakṣe'bhyupagamavādo'yaṃ na tata iti na tatretyarthaḥ |</p>
<p>bhagīº ṭīº | sarve pratipattāraḥ svasvavāsanayā 'sadarthaprati-
<br/>pattibhāja ityatra dūṣaṇamupasaṃharati | mūketi | naitaditi | na
<note n="207.1"><p>na tadanurodhena--pāº 2 puº |</p></note>
<pb n="208"/>
<br/>kevalaṃ pramāṇābhāvādapi tu śaśaviṣāṇādivikalpārthabodhādapi tasya
<br/>śaśaviṣāṇāroparūpatvamityarthaḥ | bhramasya śuktirajatatādātmyaviṣayatve-
<br/>'pi nāsatkhyātiḥ śuktirajatayoriva tādātmyasyāpi sattvāt | na
<br/>ca tayostādātmye'satkhyātau ca tādātmyaṃ cetyatodhikasya tasyābhāvāt
<br/>teṣāṃ ca sattvāt sadviṣayatve'pi bhramatvaṃ na hyasadviṣayatvena bhramatvamapi
<br/>tu viśeṣyāvṛttiprakārakatvāditi bhāvaḥ | nanu sādhyaviparītadharma-
<br/>vatyeva dharmiṇi vyatireko na kiṃ tu tadabhāve'pi vyatireko
<br/>gṛhyate tasyāpi tadviṣayatvaṃ dharmatvāviśeṣāt tasmād vyatirekayo-
<br/>rvyāptiralīkarūpa evāśraye gṛhyatāmityāśayenāha | bhavatviti |
<br/>kṣaṇikasattvavyatirekayorapyalīkatayā vyāptigraho na pramāṇena śakya
<br/>ityarthaḥ ||</p>
<p>raghuº ṭīº | upasaṃharati | tadamūriti | naitadityādi |
<br/>apirbhinnakrame śaśaviṣāṇādivikalpānāṃ vinā'satkhyātiṃ
<br/>durupapādatayā tadanurodhenopetatayā tayā avastuni dharmāntarā-
<br/>bhāvagrahāt | tasyāpi niṣedhavyavahāragocaratvamiti netyarthaḥ |
<br/>śaśaviṣāṇe ghaṭatvādikaṃ nāstīti vikalpānāmasatkhyātau kāraṇā-
<br/>bhāvenānyathākhyātitvadhrauvyādvastuna eva niṣedhavyavahāragocaratvaṃ nāva-
<br/>stunaḥ apiḥ pramāṇāntarābhāve samuccayāyetyapyāhuḥ | na tataḥ
<br/>tasminnasati kramayaugapadyayoḥ sattvasya ca vyatireko virahaḥ ||</p>
<p><b>tathāhi ko'yaṃ vyatireko nāma yadyato vyatiricyate
<br/>tasya tatrābhāvo vā tadabhāvasvabhāvatvaṃ vā | tatra na
<pb n="209"/>
<br/>tāvat kramayaugapadyayoḥ śaśaviṣāṇe abhāvaḥ pramāṇa-
<br/>gocaraḥ vṛkṣarahitabhūmṛtkaṭakavat kramayaugapadyarahitasya
<br/>śaśabiṣāṇasya pramāṇāgocaratvāt |</b></p>
<p>śaṅkaº ṭīº | yadyato vyatiricyata iti | vyatiricyate
<br/>bhidyate | yathā bhūtalādbhinnasya ghaṭasyābhāvo na bhūtala iti
<br/>svamate | prābhākaramate tvāha | tadabhāveti | tathā ca bhūtalāde-
<br/>radhikaraṇasyaiva ghaṭādyabhāvasvarūpatvamityarthaḥ | adhikaraṇabhinno
<br/>vā'bhāvo'dhikaraṇasvabhāvo'dhikaraṇasvarūpaṃ veti vikalpārthaḥ |
<br/>apavyākhyānamanyat uktiretādṛśī paranayena | na tāvaditi |
<br/>parvatanitambe yathā vṛkṣābhāvo yogyānupalambhena gṛhyate na tathā
<br/>vyatirekagrahaḥ prakṛte sambhavatītyarthaḥ ||</p>
<p>bhagīº ṭīº | yadyata iti | yadvastu yanniṣṭhābhāvaprati-
<br/>yogitvena jñāyate tatra tasyābhāva iti na sādhyāvaiśiṣṭyam |
<br/>yadvā yad yato vyatiricyata ityanena kṣaṇikasadanyonyābhāvaḥ
<br/>śaśaviṣāṇādāvuktaḥ sa ca vaidharmyanirūpyaḥ tacca dharmasyātyantābhāvena
<br/>nirūpyata ityāśayenātyantābhāvamāha | tasya tatrābhāva iti |
<br/>krameti | kramayaugapadyābhyāmarthakriyāyā ityarthaḥ | vṛkṣeti
<br/>vyatirekadṛṣṭāntaḥ ||</p>
<p>raghuº ṭīº | yato'dhikaraṇāt vyatiricyate vyāvarttate yada-
<br/>vṛttīti yāvat yadadhikaraṇaṃ yato yaddharmavato vyatiricyate
<pb n="210"/>
<br/>bhidyate tatra tasya dharmasyetyanye | kevalamadhikaraṇamabhāva iti
<br/>matenāha | tadabhāveti | tasya adhikaraṇasya | krameti | artha-
<br/>kriyānukūlakramayaugapadyayoḥ kramādikaṃ sattvasyāpyupalakṣaṇam |
<br/>evamagre'pi ||</p>
<p><b>nāpi kramayaugapadyābhāvarūpatvaṃ śaśaviṣāṇasya prāmā-
<br/>ṇikaṃ ghaṭābhāvavacchaśaviṣāṇasya pramāṇenānupalambhāt |
<br/>ghaṭābhāvo'pi na pramāṇagocara iti cet na tasya
<br/>tadviviktetarasvabhāvasyāpi pramāṇata eva siddheḥ asiddhau
<br/>vā tatrāpyavyavahāra eva |</b></p>
<p>śaṅkaº ṭīº | dvitīyaṃ nirasyati | nāpīti | syādevaṃ yadi
<br/>śaśaviṣāṇe kramayaugapadyābhāva iti pratītiḥ kenāpi pramāṇena
<br/>syānna tvevamityarthaḥ | ghaṭābhāvavaditi vyatirekadṛṣṭāntaḥ adhikara-
<br/>ṇasvabhāvatvepyabhāvasya pratītiretādṛśyevābhyupeyeti bhāvaḥ | nanu yathā
<br/>pramāṇāviṣayasyāpi ghaṭābhāvasya vyavahāraḥ sarvajanīnastathā
<br/>kramayaugapadyābhāvavyavahāropi syādityabhiprāyeṇa śaṅkate | ghaṭā-
<br/>bhāvopīti | pariharati | tasyeti | ghaṭaviviktaṃ ghaṭabhinnaṃ bhūta-
<br/>lādi | tadatiriktasvabhāvasya ghaṭābhāvasyetyarthaḥ | yathādhikaraṇā-
<br/>tirikto ghaṭābhāvaḥ pratyakṣata upalabhyate | naivaṃ kramayaugapadyābhāva iti
<br/>bhāvaḥ | nanu bhūtale ghaṭo nāstīti pratītirapyasatkhyātirevetyata
<br/>āha | asiddhāviti | tatrāpi ghaṭābhāvepi | pramitasyaiva vyava-
<br/>hāryatvāditi bhāvaḥ ||</p>
<pb n="211"/>
<p>bhagīº ṭīº | dvitīyaṃ kalpaṃ nirasyati | nāpīti |
<br/>ghaṭābhāvavadityayamapi vyatirekadṛṣṭāntaḥ | nanu bauddhānāṃ ghaṭā-
<br/>bhāvo'pi na prāmāṇika iti sarvatrāprāmāṇiko lokavyavahāra
<br/>ityāha | ghaṭābhāvo'pīti | atiriktābhāvasya sādhanīyatvena
<br/>svamatamāśrityāha | tadvivikteti | tasmādabhāvādvivikto bhinnaḥ
<br/>pratiyogī ghaṭastaditarasvabhāvasyetyarthaḥ | tadvivikto ghaṭaviviktaḥ
<br/>paṭādistaditarasvabhāvasyetyanye | guruvacanamāśrityottaramityapare |
<br/>tathā hyatiriktābhāvasyāprāmāṇikatve'pi bhūtalādirūpastannaye vyava-
<br/>hartavyaḥ prāmāṇika evetyarthaḥ ||</p>
<p>raghuº ṭīº | ghaṭābhāvavaditi vyatirekeṇa dṛṣṭāntaḥ tasyā-
<br/>siddhimāha | ghaṭābhāvopīti | tathā ca pakṣaḥ sthiro bhāva iva
<br/>sapakṣādirapyaprāmāṇika upayujyata iti bhāvaḥ | tadviviktetareti |
<br/>tadviviktastadbhinnastaditarasvabhāvasya pratiyogivadabhāvasyāpyatadvyāvṛtta-
<br/>svabhāvasya pramāṇasiddhatvācca kevalamadhikaraṇamanyo vetyanyadetaditi
<br/>bhāvaḥ | tatrāpi ghaṭābhāve'pi ||</p>
<p><b>ghaṭastāvat svābhāvavirahasvabhāvaḥ pramāṇasiddhaḥ
<br/>tādrūpyeṇa kadācidapyanupalambhāt | etāvataiva tadabhā-
<br/>vo'pi ghaṭavirahasvabhāvaḥ siddha iti cenna ghaṭabhāvasya
<br/>tadabhāvavirahasvabhāvatvānabhyupagamāt | na cānyasya
<pb n="212"/>
<br/>svabhāve pramāṇagocare tadanyo'pi siddhaḥ syādati-
<br/>prasaṅgāt |</b></p>
<p>śaṅkaº ṭīº | pramāṇāviṣayasyāpi ghaṭābhāvasya vyavahāryatva-
<br/>mupapādayati | ghaṭastāvaditi | tādrūpyeṇeti | svābhāvarūpataye-
<br/>tyarthaḥ | na hi bhavati ghaṭābhāva hava ghaṭa iti pratītiriti
<br/>bhāvaḥ | ghaṭavirahasvabhāvaḥ siddha iti | na tu svātantryeṇa pramita
<br/>iti rahasyam | gūḍhābhisandhirāha(?) | ghaṭabhāvasyeti | kvacidghaṭā-
<br/>bhāvasyeti pāṭhaḥ | sa ca ghaṭaścāsāvabhāvaśceti kathañcidupapādyaḥ
<br/>abhāvasyāprāmāṇikatve ghaṭasya svābhāvavirahasvābhāvyasthāviprati-
<br/>padyāmaha iti bhāvaḥ | doṣāntaramāha | na ceti tathā ca
<br/>stambhe pravarttamānaṃ pramāṇaṃ kumbhamapi sādhayedityarthaḥ ||</p>
<p>bhagīº ṭīº | nanu cāprāmāṇikenāpi vyavahāraḥ na cāti-
<br/>prasaṅgaḥ yaḥ svābhāvavirahasvabhāvaḥ prāmāṇiko bhavati tadabhāvenā-
<br/>prāmāṇikenāpi vyavahāra ityasya niyāmakatvādityāha | ghaṭastā-
<br/>vaditi | tādrūpyeṇa pratiyogyātmatvenetyarthaḥ | etāvataiveti |
<br/>yadi ghaṭābhāvo ghaṭavirahasvabhāvo na syāt tadā ghaṭasyāpi
<br/>svābhāvavirahasvabhātvaṃ na syāt tathā ca tathaivopalabdhetetyarthaḥ |
<br/>ghaṭo na ghaṭābhāvaviraharūpo virahasya tvanmate'līkatayā ghaṭasya
<br/>tadrūpatve'līkatvaprasaṅgādityāha | ghaṭabhāvasyeti | ghaṭarūpo bhāvo
<br/>ghaṭabhāvastasyetyarthaḥ | kvacid ghaṭābhāvasyeti pāṭhaḥ | tatra tadabhāvo
<br/>ghaṭastathā ca ghaṭābhāvasya ghaṭavirahasvabhāvatābhyupagamelīkatvavyāghā-
<pb n="213"/>
<br/>tastasyāsvabhāvatvādityarthaḥ | dūṣaṇāntaramāha | na ceti | ghaṭasya
<br/>svābhāvavirahasvabhāvatvagrāhakamānena ghaṭābhāvasyāviṣayīkaraṇāda-
<br/>viṣayasiddhau cātiprasaṅga ityarthaḥ ||</p>
<p>raghuº ṭīº | asiddhe vyavahārābhāva iti satyam abhāvastu
<br/>pratiyoginaḥ svābhāvavirahasvabhāvasya siddhyaiva siddham ityāśaṅkate |
<br/>ghaṭastāvaditi | tādrūpyeṇa svābhāvarūpatvena | tathā ca
<br/>tadviruddhasvabhāvaḥ pratiyogyeva tadabhāvaḥ | pratiyogisattvagrahe
<br/>kadācidapyabhāvasyāvyavahārāt ghaṭābhāvopi ghaṭavirahasvabhāvaḥ
<br/>siddha ityatra tanmatavirodhamāha | ghaṭabhāvasyeti | tadabhāvo
<br/>ghaṭaḥ tadvirahaḥ tadabhāvastathā ca ghaṭābhāvasya ghaṭavirahasvabhāvatā-
<br/>yāstvayānabhyupagamāt abhāvamātrasyaiva niḥsvabhāvatayā tvayā tucchatvā-
<br/>bhyupagamāt | ghaṭābhāvasyeti pāṭhe tu ghaṭarūpasya svabhāvasya svābhā-
<br/>vavirahatvānabhyupagamādityarthaḥ | pratiyoginaḥ svābhāvavirahātmatve
<br/>prāmāṇike abhāvaprāmāṇikatāyā āvaśyakatvāditi bhāvaḥ ||</p>
<p><b>evambhūtāveva ghaṭatadabhāvau yadekasya paricchittira-
<br/>parasya vyavacchittiriti cet na ghaṭavadghaṭābhāvasyāpi
<br/>prāmāṇikatvānabhyupagame svabhāvavādānavakāśāt | pramā-
<br/>ṇasiddhe hi vastuni svabhāvavādāvalambanaṃ na tu svabhāva-
<pb n="214"/>
<br/>vādāvalambanenaiva vastusiddhiriti<sup><small>1</small></sup> bhavatāmeva tatratatra
<br/>jayadundubhiḥ |</b></p>
<p>śaṅkaº ṭīº | atiprasaṅgaṃ paro vyudasyati | evaṃbhūtāveveti |
<br/>pratiyogini pravṛttaṃ pramāṇamanuyoginamapi viṣayīkarotyatra
<br/>pratiyogyanuyogībhāva eva niyāmaka iti nātiprasaṅgo na
<br/>vā'bhāvasya svatantrapramāṇaviṣayatvamiti bhāvaḥ | ghaṭavaditi | vyati-
<br/>rekadṛṣṭāntaḥ | svabhāvo hi svarūpaṃ tacca niḥsvarūpasya pramāṇa-
<br/>pathānavatīrṇasya na sambhavatītyarthaḥ | tvayāpi pramāṇasiddha eva
<br/>svabhāvāvalambanamaṅgīkartavyamityāha | pramāṇasiddhe hīti ||</p>
<p>bhagīº ṭīº | nanu yadyapyanyasya pratītiranyaparicchittirna
<br/>bhavati tathāpi ghaṭatadabhāvayorekasya pratītiranyavyavacchittirna
<br/>bhavati tathāpi ghaṭatadabhāvayorekasya pratītiranyavyavacchittireva
<br/>bhavati na hi pramāṇapratītameva vyavacchedyamityasti niyamaḥ para-
<br/>matasyāvyavacchedyatvāpatteḥ atiprasaṅge ca svabhāva eva śaraṇamityāha |
<br/>evambhūtāviti | evaṃsvabhāvāvityarthaḥ | ghaṭavaditi vyatireka-
<br/>dṛṣṭāntaḥ ||</p>
<p>raghuº ṭīº | api ca ghaṭasya ghaṭasvabhāvatvena sidvyaiva tada-
<br/>bhāvasya siddhiḥ svābhāvavirahasvabhāvatvena siddhyā vā ādye na ceti
<br/>svabhāvabhedasya niyāmakatvānnātiprasaṅga ityāśaṅkate | evambhūtāviti |
<br/>evaṃsvabhāvovityarthaḥ | paricchittirnniścayaḥ | vyavacchittirabhāvāvadhā-
<note n="214.1"><p>vastuvyavasthitiriti--pāº 1 puº |</p></note>
<pb n="215"/>
<br/>raṇam tathā ca ghaṭaparicchittau svābhāvatairaścinyena ghaṭābhāvopi
<br/>siddha ityarthaḥ | nirākaroti | ghaṭavaditi | vyatireke dṛṣṭāntaḥ
<br/>svabhāveti | niḥsvabhāvatvenābhyupagamāt abhāve sasvabhāvatvābhyupa-
<br/>gamavirodha iti bhāvaḥ ||</p>
<p><b>tat kimidānīṃ svābhāvavirahasvabhāvo ghaṭaḥ
<br/>pramāṇānnaiva siddhaḥ tava dṛṣṭyā evametat ghaṭo hi yādṛk-
<br/>tādṛksvabhāvastāvat pramāṇapathamavatīrṇastasya tu yadi
<br/>paramārthato'bhāvo'pi kaścit syāt syāt paramārthataḥ
<br/>so'pi tadvirahasvabhāva iti tathaiva pramāṇenāveditaḥ
<br/>syāt | na caitadabhyupagamyate bhavatā tasmād ghaṭavat
<br/>tadabhāvasyāpi prāmāṇikatvenaivānayoḥ parasparaviraha-
<br/>lakṣaṇavyatirekasiddhiḥ aprāmāṇikatve tvanayorapi na
<br/>tathābhāva iti śaśaviṣāṇādiṣvapīyameva gatiḥ ||</b></p>
<p>śaṅkaº ṭīº | tatkimiti | tathā sati svābhāvābhāvo naiva
<br/>ghaṭaḥ syāditi sākṣepaparābhiprāyaḥ<sup><small>1</small></sup> | tava dṛṣṭyeti | dṛṣṭirdarśanam |
<br/>tvaddarśane cedabhāvo na prāmāṇikastadā tadvirahasvabhāvo ghaṭo'pi na
<br/>prāmāṇikaḥ syādityarthaḥ | yādṛktādṛksvabhāva iti | avayavī
<br/>paramāṇusvarūpo vetyarthaḥ | tathaiveti | svābhāvavirahasvabhāvatvenetyarthaḥ |
<br/>ubhayoḥ prāmāṇikatvamupasaṃharati | tasmāditi | anayorghaṭatada-
<note n="215.1"><p>sāpekṣābhidhānābhiprāyaḥ--pāº 2 puº |</p></note>
<pb n="216"/>
<br/>bhāvayoḥ | na cānayoranyonyāpekṣāyāmanyonyāśrayaḥ ghaṭatvena ghaṭe
<br/>gṛhyamāṇe tadvirahānapekṣaṇāt tadvirahasyāpi prameyatvādinā jñāne<sup><small>1</small></sup>
<br/>ghaṭhānapekṣaṇāditi bhāvaḥ | na tathābhāva iti | nānyonyaviraha-
<br/>svabhāvatvamityarthaḥ | śaśaviṣāṇādiṣvapīti | śaśaviṣāṇādīnāṃ
<br/>prāmāṇikatve paratantrakramayaugapadyavirahanirūpaṇaṃ nānyathetyarthaḥ | tathā
<br/>ca pramāviṣayasyaiva vyavahāraviṣayatvāditi yadupakrāntaṃ tatsiddhamiti
<br/>bhāvaḥ ||</p>
<p>bhagīº ṭīº | tat kimiti | tathā ca ghaṭaḥ svābhāvā-
<br/>tmakaḥ syāditi bhāvaḥ | tava dṛṣṭhyeti | abhāvasya prāmāṇikatve
<br/>ghaṭastadvirahātmakaḥ | na cābhāvastava mate prāmāṇika ityarthaḥ |
<br/>tasmāditi | nanu ghaṭatadabhāvayoḥ prāmāṇikatve yadi paraspara-
<br/>viraharūpatvaṃ tadā parasparāpekṣapratītikatayā naikasyāpi pratīti-
<br/>ranyonyāśrayāt | maivam asti hi ghaṭasya ghaṭatvaṃ svābhāvābhāvātmakatvaṃ
<br/>ca rūpaṃ tatra yadyapi svābhāvābhāvatvena pratītau pratiyogyabhāva-
<br/>nirūpaṇāpekṣā tathāpi ghaṭatvena rūpeṇa pratītau na tadapekṣā anyathā
<br/>bhāvābhāvayorabhedaprasaṅgaḥ tathā prameyatvenābhāvapratītau na pratiyogi-
<br/>jñānāpekṣā abhāvatvena tatpratītau tadapekṣā abhāvābhāvatvaṃ tatra
<br/>dharmāntaraṃ vartata ityanye | śaśaviṣāṇādiṣvati | yadi śaśaviṣā-
<br/>ṇādi prāmāṇikaṃ syāt tadā kramayaugapadyavyatirekastadrūpatvaṃ
<br/>ca prāmāṇikaṃ syānna caivamityarthaḥ |</p>
<note n="216.1"><p>bhāne--pāº 2 puº |</p></note>
<pb n="217"/>
<p>raghuº ṭīº | atha bhāva evaitādṛśakhabhāvo yadetasya paricchi-
<br/>ttireva tadabhāvavyavacchittiriti cet bhāvaparicchittestadabhāva-
<br/>vyavacchittirūpatāyāḥ prāmāṇikatve tadabhāvasyāpi prāmāṇikatvama-
<br/>rjanīyam | dvitīyaṃ śaṅkate | tatkimiti | tathā ca ghaṭaśūnya iva
<br/>ghaṭavatyapi ghaṭābhāvavyavahāraprasaṅga iti bhāvaḥ | nirākaroti |
<br/>tadetyādi | tadeva vyutpādayati | ghaṭo hīti | yādṛgiti |
<br/>paramāṇupuñjo'vayavī ceti | so'pi ghaṭopi tadvirahasvabhāvaḥ
<br/>svābhāvavirahasvabhāvaḥ tathaiva svābhāvavirahasvabhāvatvenaiva bhāvasya
<br/>svābhāvavirahātmakatāyāḥ prāmāṇikatve vābhāvaprāmāṇikatvadhrauvyāt
<br/>anayorghaṭatadabhāvayoḥ vyatireko virodhaḥ tadīyatvenaiva ca
<br/>nirūpaṇe tajjñānamapekṣyate nānyatheti vināpyabhāvajñānaṃ tadabhāvā-
<br/>tmanobhāvasya nirūpaṇaṃ nānupapannam ||</p>
<p><b>nanu kālpanikarūpasampattirevāstvanumānāṅgaṃ tanna
<br/>tasyāḥ sarvatra sulabhatvāt | nanu pakṣasapakṣavipakṣāstā-
<br/>vadvastvavastubhedena dvirūpāḥ tatra ye kalpanopanītāstatra
<br/>kālpanikā eva pakṣadharmānvayavyatirekāḥ pramāṇopanīteṣu
<br/>tu prāmāṇikā eveti vibhāgaḥ | tadiha kālpanikā-
<br/>nniragneryadyapi prameyatvādervyāvṛttiḥ kālpanikī siddhā
<br/>tathāpi prāmāṇikājjalahradādeḥ prāmāṇikyevaiṣitavyā
<br/>sā ca na siddheti kutastasya hetutvam | evaṃ prāmāṇike
<pb n="218"/>
<br/>śabde pakṣīkṛte prāmāṇika eva hetusadbhāvo vaktavyaḥ |
<br/>na cāsau cākṣuṣatvasyāstīti so'pi kathaṃ hetuḥ evaṃ kṛta-
<br/>katvasyāpi vastvekaniyatasya dharmasya vāstava evānvayo
<br/>vaktavyaḥ vastuno vipakṣācca vāstava eva vyatirekaḥ ||</b></p>
<p>śaṅkaº ṭīº | nanu sattvakṣaṇikatvayorvyatirekaḥ kalpanayā
<br/>tāvadupanīta etāvataiva tadanumānaṃ pravarttatām kiṃ vyatirekasya
<br/>prāmāṇikatvagraheṇetyāha | nanviti | parvato vahnimān prameyatvā-
<br/>nmahānasavat | śabdo'nityaścākṣuṣatvāt ghaṭavat | nityaḥ śabdaḥ
<br/>kṛtakatvādityatra vyabhicārāsiddhivirodhānāṃ yathākramaṃ hetvā-
<br/>bhāsatayā'sādhakatvaṃ tvayā yaducyate tadapi na syādityāha |
<br/>tasyā iti | kālpanikarūpasampatteḥ sarvatrodāhṛteṣu sulabhatvādi-
<br/>tyarthaḥ | nanu niragnikāt kūrmaromādervipakṣāt prameyatvavyāvṛttyā
<br/>vipakṣādvyāvṛttiḥ kālpanike śabde cākṣuṣatvasattvena pakṣasattvaṃ kālpa-
<br/>nike nitye gaganāravinde kṛtakatvasattvādanvayo nityatvakṛtakatvayo-
<br/>riti kālpanikī rūpasampattiryathā tvayocyate | tathā hrade vipakṣe
<br/>prameyatvasya sattvādvipakṣagāmitvaṃ vāstave śabde cākṣuṣatvasyāsattvāda-
<br/>pakṣavṛttitvaṃ nitye vastuni kṛtakatvasyāvṛtterviruddhatvamata uktānāṃ
<br/>hetūnāṃ kathaṃ gamakatvaṃ syādityāśaṅkate | nanviti ||</p>
<p>bhagīº ṭīº | nanu yanna kṣaṇikaṃ tannārthakriyākārītyatra
<br/>yadyapi prāmāṇikī vipakṣād vyāvṛttirnāsti tathāpi kālpani-
<br/>kyeva sānumitijanikāstāmityāha | nanviti | rūpaṃ pakṣasa-
<pb n="219"/>
<br/>ttvādi | tathā sati savyabhicārāsiddhaviruddhānāmapi kālpanikīṃ
<br/>rūpasampattimādāyānumitijanakatvaṃ syādityāha | tasyā iti |
<br/>bauddhānāmanaikāntikāsiddhaviruddhāstrayo hetvābhāsāstatra krameṇa
<br/>kālpanikarūpasampatteragamakatvamāha | tadiheti |</p>
<p>raghuº ṭīº | rūpaṃ sapakṣasattvādi | tasyāḥ kālpanikarūpasampatteḥ |
<br/>sarvatrānaikāntikāsiddhaviruddheṣu tvadanumateṣu hetvābhāseṣu tatra teṣu
<br/>dvirūpeṣu pakṣādiṣu madhye | tatra teṣu kālpanikapakṣasapakṣavipakṣe-
<br/>ṣviti | tathā cāsattve sādhye kālpanikayoḥ pakṣasapakṣayoḥ sthira-
<br/>bhāvaśaśaśṛṅgayoḥ kālpanikameva kramayaugapadyavirahasya hetoḥ sattvaṃ
<br/>kṣaṇikattve ca sādhye sattvasya kālpanikaśaśaśṛṅgādau vipakṣe kālpa-
<br/>nika eva vyatireko gamakataupayikarūpamiti bhāvaḥ | tadiha vahnau
<br/>sādhye evaṃ śabdasyānityatve sādhye evaṃ nityatve sādhye | vastveka-
<br/>niyatasyeti ||</p>
<p><b>na ca tasya tau staḥ tat kathamasāvapi heturiti pralapi-
<br/>tametat nahi niyāmakamantareṇa sampadaṃ prati kalpanā
<br/>tvarate vipadaṃ prati tu vilambata iti śakyaṃ vaktum tathā
<br/>ca niragnikamapi kūrmaroma sadhūmamiti kalpanāmātreṇa
<br/>vipakṣavṛttitvāt dhūmo'pi nāgniṃ gamayet | vāstavyāṃ
<br/>rūpasampattau kimanena kālpanikena doṣeṇeti cet
<pb n="220"/>
<br/>tarhi vāstavyāmasampattau kiṃ kālpanikyā tayeti samānaṃ
<br/>virodhāvirodhau viśeṣa iti cet kuta eṣaḥ ubhayorekatra
<br/>vastvavastutvādanyatrāvastutvāditi cet tat kiṃ kālpa-
<br/>niko'pi dhūmo vastubhūto yena kūrmaromnastena saha
<br/>virodhaḥ syāt kvacidvastubhūta eveti nirdhūmatvamapi
<br/>kvacidvastubhūtamiti tenāpi virodha eva | tasmād
<br/>yathā kālpanikī vipattirna doṣāya tathā kālpanikī
<br/>sampattirapi na guṇāyeti vyatirekabhaṅgaḥ ||</b></p>
<p>śaṅkaº ṭīº | pariharati | pralapitametaditi | pralāpo'narthakaṃ
<br/>vacaḥ tathā ca tvadabhidhānamarthaśūnyamityarthaḥ | tadeva darśayati | na
<br/>hīti | kṣaṇikatvasattvayoralīke vyatirekasiddhiḥ kālpanikī tava
<br/>sampat | saddhetorapyasaddhetutvāpattirvipat | vipadameva darśayati | tathā
<br/>ceti | nanu vastuno vipakṣāddhūmasya vastuno vyāvṛttirastyeveti dhūmo
<br/>vahniṃ kathaṃ na gamayedityāha | vāstavyāmiti | sattvakṣaṇikatvayorapi
<br/>tvadupadarśitā vyatirekasampattiravāstavyetyāha | tarhīti | nanu
<br/>kūrmaromni vastusato dhūmasya vṛttau virodhaḥ kṣaṇitvasya kramayaugapadya-
<br/>virahasya cāsata evāsati kūrmaromni vṛttāvavirodha ityāha | viro-
<br/>dheti | ubhayoriti | dhūmakūrmaromṇorekatra dhūmānumānasthale vastva-
<br/>vastutvādanyatra tvadupadarśite vyatireke'vastutvāditi virodhāvirodhā-
<br/>dityarthaḥ | tatkimiti | avastubhūtasyaiva dhūmasyāvastuni niragnike
<br/>gatatvena vyabhicārasya mayoktatvāt kva virodha ityarthaḥ | kvaciditi |
<pb n="221"/>
<br/>hetutvenopātto dhūmo vastubhūta eva<sup><small>1</small></sup> sa ca nāvastunīti na vyabhi-
<br/>cāra ityarthaḥ | tarhi nirdhūmatvamapi kūrmaromni kathaṃ vartatāṃ hradādau
<br/>tasya vastutvāt tathā ca niragnike'līke na dhūmavattvaṃ nāpi nirdhūmatva-
<br/>miti mahānvirodha ityāha | nirdhūmatvamapīti | vyatirekabhaṅga
<br/>iti | vyatirekavyāptigrahabhaṅga ityarthaḥ | tathā ca tvanmate nānvaya-
<br/>vyatirekagrahopi sattvakṣaṇikatvayoriti bhāvaḥ ||</p>
<p>bhagīº ṭīº | yathā kālpanikī rūpasampattirgamikā tathā
<br/>tādṛśyeva liṅgarūpavipattiragamikā syādityāha | nahīti |
<br/>rūpavipattimevāha | tathā ceti | tayā kālpanikarūpasampattye
<br/>tyarthaḥ | nanu kalpanāpi na viruddhaṃ viṣayīkaroti dhūmasya hi
<br/>vastunaḥ kūrmaromnālīkena virodho'kṣaṇikatvakūrmaromnaścobhayora-
<br/>pyalīkatvānna virodha iti niyāmakaṃ syādityāha | virodheti |
<br/>ubhayoriti | niragnikamapi kūrmaroma sadhūmamiti śaṅkite
<br/>ubhayordhūmakūrmaromnorekatra dhūmenāgnyanumāne dhūmasya vastutvaṃ kūrma-
<br/>romnaścāvastutvamiti vastuno dhūmasyāvastunā kūrmaromnā sambandho
<br/>viruddhaḥ | anyatrākṣaṇikamarthakriyārahitamityatra vyatireke śaśa-
<br/>viṣāṇārthakriyārahitvayordvayorapyavastutvānna virodha ityarthaḥ |
<br/>tat kimiti | vastuno dhūmādavastudhūmo'nya eveti na tasyālīka-
<br/>tvena sambandho viruddha ityarthaḥ | nirdhūmatvamapīti | nirdhūmatvasya
<br/>jalahṛdādau vastuno yathā kālpanikena tena virodhastathā dhūma-
<note n="221.1"><p>vastusata eva--pāº 2 puº |</p></note>
<pb n="222"/>
<br/>syāpi kvacidvastutve'pi kālpanikena tena na virodha iti vipakṣe
<br/>kūrmaromādau vṛtterdhūmo'pi nāgniṃ gamayet yadi cālīko vahni-
<br/>rapi tatrāstīti na dhūmasya vipakṣe vṛttistadā śaśaviṣāṇe'vi
<br/>kālpanikaḥ sādhyasādhanasadbhavo'stīti na tayorvyatireka ityarthaḥ ||</p>
<p>raghuº ṭīº | vastumātradharmasyāvastuni nitye 'līke'nvayo
<br/>virodhāt kalpayituṃ na śakyata iti sūcanāya tarhītyādi |
<br/>rūpasyāsampattau | tayā rūpasampattyā'sati vipakṣe sato dhūmasya
<br/>sattvaṃ kalpayituṃ na śakyate virodhāt śakyate punarasatoḥ pakṣasa-
<br/>pakṣayorasataḥ kramādivirahasya sattvaṃ satopi ca sattvasyāsati śaśa-
<br/>śṛṅge'sanneva vyatireko'virodhādityāha | virodheti | kuta eṣa
<br/>viśeṣo virodho'virodhaścetyarthaḥ | ekatra dhūmena vahnau sādhye | ubha-
<br/>yordhūmaśaśaśṛṅgayoranyatra kramādiviraheṇāsattve sattvena kṣaṇikatve vā |
<br/>pakṣahetvorhetusapakṣayorvipakṣahetvabhāvayoryādṛśaṃ kvacidvastubhūtaṃ tādṛśaṃ
<br/>yadyavastubhūtamapyavastuni kalpayituṃ na śakyate tadā nirdhūmatvaṃ
<br/>kvacidvastubhūtamityavastubhūtamapi tadavastuni na kalpeta vāstavaṃ tu
<br/>sutarāmaśakyakalpanamiti kālpanikavipakṣavyatirekavirahāt dhūmo
<br/>nāgniṃ gamayedityāha | nirdhūmatvamapīti | atha yadvāstavaṃ tasyaivā-
<br/>vastuni saṃsargo virudhyate na tu tādṛśasyāvāstavasyāpi hetuśca vāstave
<br/>vahnau vā eva dhūmo na cāsya kālpanikamapi vipakṣavṛttitvaṃ
<br/>virodhāditi cedvastvavastunoḥ saṃsargo viruddhyate nāvastunorityatra na
<pb n="223"/>
<br/>kiñcidapi pramāṇaṃ kalpanāmātrasya vaiparītyenāpi sulabhaṃ vastuno
<br/>dhūmasya vastuni jalahradādau kalpanaṃ ca durvāraṃ vāstavameva
<br/>ca pakṣasattvādikamanumānopayogiklṛptatvādanyathātiprasaṅgāt | nanu
<br/>kvacitkiñcidvāstavaṃ kvaciccāvāstavamapi niyāmakābhāvāt kalpanā-
<br/>gauravaprasaṅgaścetyabhisandhāyopasaṃharati | tasmāditi | vyatirekaḥ
<br/>kramādiviraheṇa sthirasya sattvavyatirekasādhanaṃ kṣaṇikatvasādhanasya
<br/>ca sattvasya śaśaśṛṅge vyatirekastayorbhaṅgaḥ | pratiyogyutarabhāvino
<br/>hi kāraṇasyāpekṣaṇīyatve satyapi pratiyogini tadvilambādvilambo
<br/>nāśasya syāt niraste ca tasmin bhāvasyotpattyanantarameva vināśaḥ
<br/>sa eva ca kṣaṇabhaṅgaḥ ||</p>
<p><b>astu tarhi dhrubabhāvitvena vināśasyāhetukatve
<br/>siddhe<sup><small>1</small></sup> kṣaṇabhaṅgaḥ na vikalpānupapatteḥ | taddhi tādātmyaṃ
<br/>vā nirupākhyatvaṃ vā tatkāryatvaṃ vā tadvyāpakatvaṃ vā
<br/>abhāvatvameva veti | na pūrvaḥ niṣedhyaniṣedhayorekatvā-
<br/>nupapatteḥ | upapattau vā viśvasya vaiśvarūpyānupapatteḥ |</b></p>
<p>śaṅkaº ṭīº | dhruvabhāvitve tu vakṣyata iti yaduktaṃ tatrāha
<br/>astviti | dhruvamavaśyaṃ bhāvo'syāstīti dhruvabhāvī vināśaḥ | etā-
<br/>vatā sattvakṣaṇikatvayorvyāptiḥ setsyatīti hṛdayaṃ vikalpeti | vikalpasya
<br/>prakṛtavicāraupayikasaṃśayasyānupapattoratyarthaḥ | yadvā vikalpānāṃ
<br/>vividhakalpānāṃ tvadabhimatānām anupapatterityarthaḥ | yadvā vikalpe
<note n="223.1"><p>dhruvabhāvitvādvināśasyāhetukatvena--pāº 1 puṃº |</p></note>
<pb n="224"/>
<br/>kriyamāṇe tvadabhimatapakṣānupapatterityarthaḥ | taddhīti | vināśasya
<br/>dhruvabhāvitvānāmityarthaḥ | yadyapi ete vikalpā dhruvabhāvitvasya na
<br/>bhavitumarhanti tadarthāsaṃsparśāt | tathāpi tātparyānusāreṇa kathaṃ-
<br/>cidvināśasyāhetukatvaprayojakā draṣṭavyāḥ bhāvānāṃ vināśo'hetukaḥ
<br/>dhruvabhāvitvāt yadyaddhruvabhāvi tadahetukaṃ tādātmyaṃ veti vināśasya
<br/>pratiyogitādātmyamityarthaḥ | nirupākhyatvamiti<sup><small>1</small></sup> alīkatvamityarthaḥ |
<br/>tatkāryatvamiti | pratiyogikāryatvamityarthaḥ | vyāpakatvaṃ ceti |
<br/>pratiyogivyāpakatvamityarthaḥ | niṣedhyeti | nahi ghaṭa eva ghaṭavināśa
<br/>iti kasyacidanubhavo vyavahāro veti bhāvaḥ | nanu parīkṣitānā
<br/>tāvattadubhayamastītyata āha | upapattau veti | vaiśvarūpyaṃ vaicitryaṃ
<br/>tadanupapattiḥ | sarveṣāṃ ghaṭapaṭādīnāmabhāvaikasvabhāvatvādityarthaḥ ||</p>
<p>bhagīº ṭīº | sattvakṣaṇikatvavyāptigrāhakaṃ mānāntaramāha |
<br/>astu tarhīti | sanmātrasyotpattimattādutpattimatāṃ ca vināśa-
<br/>dhrauvyasyobhayavādisiddhatvena prayogaḥ | yadyasya dhruvabhāvi tatra na
<br/>taddhetvantarāpekṣaṃ yathā jalaparamāṇo rūpaṃ yadvā dhruvabhāvitvena
<br/>vināśasyāhetukatvaṃ sādhyaṃ tacca pratiyogīvyāpakasāmagrīkatvaṃ vastuto
<br/>bhāvotpattyavyavahitottarakṣaṇaḥ dhvaṃsādhāraḥ bhāvotpattyavyavahitottara-
<br/>kṣaṇatvāt ubhayasiddhatadādhārakṣaṇavat | yadvā etadghaṭadhvaṃsa etadavyava-
<br/>hitottarakṣaṇotpattikaḥ etatkāryatvāt etadrūpavadityatra tātparyam |
<br/>tādātmyamiti | dhvaṃsasya ghaṭātireke dhvaṃsotpattau ghaṭatādava-
<note n="224.1"><p>nirūpākhyamiti kvacit--pāº |</p></note>
<pb n="225"/>
<br/>sthyāpatteḥ | anatirekasiddhau ghaṭotpādakasāmagrīta eva taddhvaṃso'-
<br/>pīti siddhaṃ kṣaṇikatvavyāpakatvaṃ sattvasyeti bhāvaḥ | nirupākhyatva-
<br/>miti | upākhyā dharmastacchūnyatvamalīkatvamiti yāvat | alī-
<br/>kasya ca kāraṇāpekṣitve'līkatvavyāghātāt siddhamahetukatvamiti
<br/>bhāvaḥ | tatkāryatvamiti | pratiyogijanyatvamityarthaḥ | tena prati-
<br/>yogītarahetvanapekṣattvaṃ sādhyamiti bhāvaḥ | vyāpakatvamiti | prati-
<br/>yogivyāpakatvamityarthaḥ | yadyasya vyāpakaṃ tatra tasya hetvantarāpekṣāyāṃ
<br/>vyāpakatvānupapatteriti bhāvaḥ | abhāvatvamiti | prāgabhāvadṛṣṭāntena
<br/>dhvaṃsasyāpyahetukatvādahetukatvamiti bhāvaḥ | niṣedhyeti | virudva-
<br/>yorbhāvābhāvayorekatve bhāvotpattikṣaṇe'pi tadabhāvāpatteḥ<sup><small>1</small></sup> sarva-
<br/>śūnyatāprasaṅgādityarthaḥ | upapattau veti | virodhirūpavatorapyaikye
<br/>gavāśvādīnāmapyaikyaprasaṅgāt ||</p>
<p>raghuº ṭīº | yadi caivamutpattimatāṃ kṣaṇikatve siddhe'pi
<br/>nityatvena parairabhyupagatānāṃ paramāṇūnāṃ tanna siddhamiti vibhāvyate
<br/>tadā nityeṣu siddhavyāptikena sattvena teṣāṃ vināśitvaṃ kṣaṇikatvaṃ vā
<br/>sādhayiṣyate ityāśayavānāśaṅkate | astu tarhīti | ahetukatvaṃ ca
<br/>tadutpattyuttarabhāvihetvanapekṣatvam | atra ca yo yasya dhruvabhāvī sa
<br/>tadutpattyuttarabhāvihetvanapekṣo yathā pūrvasya bījakṣaṇasyottaraḥ yathā vā
<br/>karmaṇo vibhāgaḥ, dhruvabhāvī ca pratiyogino vināśa iti vastutaste-
<br/>ṣāmabhimataḥ prayogaḥ | udakṣaramapi parakīyasiddhāntabhedānusāreṇa
<note n="225.1"><p>tadabhāvotpatteḥ puº pāº |</p></note>
<pb n="226"/>
<br/>vikalpya dūṣayati | taddhītyādi | tat dhruvabhāvitvam | tādātmyaṃ
<br/>pratiyogitādātmyam | na ca tadātmanastaduttarabhāvisāpekṣatvasambhava
<br/>iti bhāvaḥ | nirupākhyatvaṃ niḥsvabhāvatvamalīkatvamiti yāvat |
<br/>alīkasya ca na kāraṇāpekṣitvaṃ vilakṣaṇameva ca tadalīkaṃ prati-
<br/>niyatadeśakālamiti nātiprasaṅga iti bhāvaḥ | niṣedhyeti | mitho-
<br/>viruddhasvabhāvatvāditi bhāvaḥ | vaiśvarūpyeti | niṣedhyaniṣedhayoraikye
<br/>kvacidapi virodhāsiddhyā viruddhadharmasaṃsargocchede bhedasiddhāvadvaitameva
<br/>syāt syācca jagadevābhāvaśeṣaṃ svadeśakālayorapi tasyāsattvā-
<br/>dityarthaḥ ||</p>
<p><b>nanu kālāntare 'rthakriyāṃ pratyaśaktirevāsya nāstitā
<br/>sā ca kālāntare samarthetarasvabhāvatvameveti cet ?
<br/>nanvayameva kṣaṇabhaṅgastathā cāsiddhamasiddhena sādhayataḥ
<br/>kaste pratinandaḥ<sup><small>1</small></sup> ||</b></p>
<p>śaṅkaº ṭīº | yadvā virodhinorapi tādātmye gavāśvādīnā-
<br/>mapi tādātmyāpatterityarthaḥ | prakārāntareṇa vināśasya pratiyogi-
<br/>tādātmyaṃ śaṅkate | nanviti | svotpattyavyavahitottarakṣaṇe bhāvo'rthakriyāṃ
<br/>pratyasamartha ityaśaktireva tadātanī nāstitā | tathā ca samarthetara-
<br/>svabhāvo bhāva eva nāstitā saiva ca nāśa ityarthaḥ | prathamakṣaṇe
<br/>sāmarthyamagrimakṣaṇe cāsāmarthyamiti viruddhadharmādhyāsena bheda eva
<br/>tava vivakṣitaḥ | tathā ca kṣaṇabhaṅga evānayā vacanabhaṅgyā tvayocyate |
<note n="226.1"><p>pratimamallaḥ--pāº 1 | 3 puº |</p></note>
<pb n="227"/>
<br/>sa ca pūrvoktasāmarthyāsāmarthyaprayojakaprasaṅgatadviparyayādhīnaśca, tau ca
<br/>dūṣitāvevetyāha | nanvayameveti | tathā ceti | tathā ca prakā-
<br/>rāntareṇa samarthetarasvabhāvattvamasiddhamasiddhena kṣaṇabhaṅgena sādhayata
<br/>ityarthaḥ | yadi ca ghaṭanāstitā ghaṭātmikā deśāntarakālāntara-
<br/>yoranuvarttate tadā tadrūpatayā ghaṭasyaivānuvṛttiḥ, atha tatra nānuvarttate
<br/>tadā svarūpata eva ghaṭānuvṛttiriti ghaṭādeḥ kālāntarakāryaṃ
<br/>pratyaśaktireva | nahi svakāle bījādi kālāntarakāryāṇi
<br/>karotīti svakālepi bījāderasattvaprasaṅga iti prathamavikalpārthaḥ ||</p>
<p>bhagīº ṭīº | nanvalīkenābhāvena bhāvasya tādātmyābhāve'pi
<br/>vidhivyavahāraviṣayeṇābhāvāntareṇa tādātmye noktadoṣa ityāha |
<br/>nanviti | arthakriyākāritvaṃ sattvamiti tadabhāve'sattvaṃ paryavasyatī-
<br/>tyarthaḥ | tathāpyaśaktirnāstitā na tvabhāvātmiketyata āha | sā ceti |
<br/>samarthetarasvabhāvatvaṃ bhāvasyāsattvamiti prasaṅgatadviparyayasiddhau siddhyet
<br/>tayorevāsiddhirityāha | nanvayamiti |</p>
<p>raghuº ṭīº | nanu kālāntare samarthetarasvabhāvobhāva eva
<br/>vināśa iti noktadoṣa ityāśaṅkate | nanviti | sā ceti |
<br/>nāstitetyarthaḥ | kālāntaravarttī bhāvo hi sāmarthyaviraheṇa
<br/>samarthātprācobhāvādbhidyamāno lāghavāt tasya vināśobhyupeyate ?
<br/>athābhinna eva ? ādye nanvityādi | sāmarthyaviraho hi bhedaṃ
<br/>sādhayan kṣaṇabhaṅge paryavasyati na cāsāvadyāpi siddha ityarthaḥ |
<br/>vināśasya pratiyogitādātmyābhyupagamavirodhaścetyapi draṣṭavyam |</p>
<pb n="228"/>
<p><b>api ca deśāntarakālāntarānuṣaṅgiṇyasya nāstitā
<br/>yadyayameva ? nūnamanakṣaramidamuktaṃ yadayameva deśāntara-
<br/>kālāntarānuṣaṅgīti | yadi vā svadeśakālavat kālā-
<br/>ntaradeśāntarayorapi nāstitānanuṣaṅge'stitvaprasaṅgaḥ |
<br/>aśakteḥ kathamastu śakteḥ sattālakṣaṇatvāditi cet ?
<br/>atha kālāntarakāryaṃ prati svakāle'śaktirasattvaṃ kiṃ vā
<br/>svākāryamapi prati kālāntare'śaktirasattvam ||</b></p>
<p>śaṅkaº ṭīº | svakāle'pi kṣaṇikatāṃ sādhayitumudyatasya
<br/>nityatvaṃ vibhutvaṃ ca paryavasitamityubhayataḥpāśā rajjurityāha | api
<br/>ceti | ayameva bhāva eva | nanu deśāntare kālāntare vā
<br/>bhāvasyāśaktiṃ brūmastathā ca tadubhayatra kathaṃ sattvamāpadyatāmiti
<br/>śaṅkate | aśakteriti | kālāntarakāryaṃ pratyaśaktirasattvamiti
<br/>cedbrūṣe tadā bījādeḥ svakālepi tasya bījādestādrūpyāt
<br/>kālāntarakāryaṃ pratyaśaktatvādityarthaḥ ||</p>
<p>bhagīº ṭīº | kiṃ ca samarthasvabhāvasya nāstitā deśāntara-
<br/>kālāntarasambandhinī na vā | ādye'pi sā yadi bhāvādabhinnā
<br/>tatrāha | api ceti | bhāvādbhede bhāvābhāvasya hetvantarādhī-
<br/>nalasiddhau sthairya eva paryavasānamiti bhāvaḥ | nanvarthakriyāśaktatvaṃ
<br/>sattvaṃ kālāntare ca tadabhāvāt kathaṃ sattvaṃ syādityāha |
<br/>aśakteriti |</p>
<pb n="229"/>
<p>raghuº ṭīº | dvitīye api ceti | deśasyāpi kṣaṇikatvā-
<br/>ddeśāntaretyuktam | abhāvasāmānyābhiprāyeṇetyanye | calasantānamabhi-
<br/>pretyetyapare | pūrvamaśaktiraśaktasvabhāvarūpā śaṅkitā, samprati śakti-
<br/>viraharūpatāmāśaṅkate | aśakteḥ kathamastviti | kālāntare'stittva-
<br/>miti śeṣaḥ | kālāntareti | kālāntarīyakāryāśakteḥ svakālepi
<br/>bhāvāt svakāla ityuktam | na tu vikalpāntargataṃ mantavyam ||</p>
<p><b>ādye svakāle'pyasattvaprasaṅgaḥ tadānīmapi tasya
<br/>tādrūpyāt | kālāntarakārya pratyevametaditi cet ? kimayaṃ
<br/>mantrapāṭhaḥ nahi yo yatrāśaktaḥ sa tadapekṣayā nāstīti
<br/>vyavahriyate | nahi rāsabhāpekṣayā dhūmo jagati nāsti,
<br/>tat kasya hetoḥ nahyaśaktasya svarūpaṃ nivartata iti ||</b></p>
<p>śaṅkaº ṭīº | tadānīmiti | tadānīmapi svakāle'pi |
<br/>evametaditi | etad bījādi | evaṃ svakālepi kālāntarakāryaṃ
<br/>pratyasadevetyarthaḥ kimayamiti | sadapi kiñcidapekṣayā 'saditi
<br/>virodhaparihāro mantrapāṭhaṃ vinā nopapadyata iti bhāvaḥ | vyava-
<br/>hāravirodhamāha | na hīti | vyavahāravirodhameva sopapattika-
<br/>māha | na hi rāsabheti ||</p>
<p>bhagīº ṭīº | ādya iti | kālāntarakāryaṃ prati yadya-
<br/>śaktirasattvaṃ tadetyarthaḥ | idānīmapi svakāle'pītyarthaḥ | tādrūpyāt
<pb n="230"/>
<br/>kṣaṇāntarakāryaṃ pratyaśaktatvādityarthaḥ | tathā ca sattvakāle'pyasattvamiti
<br/>virodha iti bhāvaḥ | nanu kiñcidapekṣyā'sattve'pi kiñcida-
<br/>pekṣayā sattvamaviruddhamityāha | kālāntareti ||</p>
<p>raghuº | ṭīº |</p>
<p><b>dvitīye tu yadi kālāntarādhārā'śaktiḥ kathaṃ tadā-
<br/>tmikā | tadādhārā cet tadaivāsattvaprasaṅgaḥ kālāntare
<br/>tu viparyayaḥ | tasmāt</b></p>
<p><lg><l>vidhirātmā'sya bhāvasya niṣedhastu tataḥ paraḥ |</l>
<l>so'pi cātmeti kaḥ prekṣaḥ śṛṇvannapi na lajjate ||</l></lg></p>
<p>śaṅkaº ṭīº | svakāryamapi prati kālāntare'pi aśaktirasattva-
<br/>miti dvitīyaṃ pakṣaṃ dūṣayati | yadīti | kathaṃ tadātmikā-kathaṃ
<br/>pratiyogyātmikā | pratiyoginaḥ kṣaṇamātravṛttitayā dvitīye kṣaṇe
<br/>'sattvādityarthaḥ | tadādhārā cediti | pratiyogikālādhāretyarthaḥ |
<br/>kālāntara iti | svakālākārairanyadaśaktirasattvaṃ tadā svakālā-
<br/>tirikte kāle bhāvasya sattvaprasaṅga iti sthairyyamevāvarttata iti bhāvaḥ |
<br/>prathamavikalpaprasaṅgamupasaṃharati | tasmāditi | svabhāvābhāvayo-
<br/>rvidhāyakaniṣedhakapramāṇagocarayostādātmyaṃ sarvathā'nupapannamityarthaḥ |
<br/>prakṛṣṭā īkṣā prekṣā tayā vyavaharatīti prekṣaḥ ||</p>
<pb n="231"/>
<p>bhagīº ṭīº | aśakteḥ kālāntaraṃ yadyavadhistatrāha | kathamiti |
<br/>bhāvasya bhinnakālīnāśaktitādātmyasvīkāre sthairyāpattiriti bhāvaḥ |
<br/>athāśaktirbhāvasattvādhikaraṇakālādhārā kālāntarārtha<sup><small>1</small></sup>nirūpaka-
<br/>mātraṃ tatrāha | tadādhārā cediti | tarhi bhāvasya sattvakāla evā-
<br/>sattvaprasaṅga iti virodha evetyarthaḥ | viparyayaḥ sattvamityarthaḥ ||</p>
<p>raghuº ṭīº | svakāryaṃ prati kālāntaranirūpitā tasyāśaktiḥ
<br/>kālāntaraniṣṭhā tanniṣṭhā vā ? ādyaṃ dūṣayati yadīti | katha-
<br/>miti | tasya tvayā kṣaṇikatvāṅgīkārāditi bhāvaḥ | dvitīye
<br/>tvāha | tadetyādi | tadātmikāyā aśaktestatkāla eva sattvā-
<br/>diti bhāvaḥ | abhede kathamādhārādheyabhāva ityapi draṣṭavyam |
<br/>tadādhāretyasya tatkālādhāretyarthaḥ iti tu kecit | viparya-
<br/>yo'sattvavyatirekaprasaṅgaḥ | upasaṃharati | tasmāditi | ātmā
<br/>svarūpamasya niṣedha ityanvayaḥ ||</p>
<p><b>astu tarhi bhāvasvarūpātiriktā nivṛttirnāstīti-
<br/>vākyasya<sup><small>2</small></sup> sopākhyeti śeṣaḥ | nanvayamapi kṣaṇabhaṅgasyo-
<br/>dgāraḥ<sup><small>3</small></sup> sa ca<sup><small>4</small></sup> kaphoṇiguḍāyito varttate | bhavatu vā
<note n="231.1"><p>ntaratvani--2 puº pāº |</p></note>
<note n="231.2"><p>nāstītyasya--pāº 2 puº |</p></note>
<note n="231.3"><p>syoddhāraḥ--pāº 2 puº |</p></note>
<note n="231.4"><p>sa ca--pāº 2 puº |</p></note>
<pb n="232"/>
<br/>nivṛttirasamarthā tathāpyahetukatve tasyāḥ kimāyātam |
<br/>tucchasya kīdṛśaṃ janmeti cet ? yādṛśaḥ kāladeśaniyamaḥ |
<br/>so'pi tasya kīdṛśa iti cedevaṃ tarhi na ghaṭanivṛttiḥ
<br/>kvāpi kadāpi sarvatraiva sadaiva veti syāt ||</b></p>
<p>śaṅkaº ṭīº | nirupākhyatvaṃ veti dvitīyaṃ vikalpamutthāpya
<br/>nirākaroti | astviti | bhāvasvarūpātiriktā nivṛttirnāstīti
<br/>kīrtivākyaṃ sopākhyeti śeṣaṃ dattvā prajñākareṇa vyākhyātaṃ tena niru-
<br/>pākhyā nivṛttirityarthaḥ paryavasyatītyabhiprāyaḥ | etaddūṣayati |
<br/>nanvayamapīti | nirupākhyā cennivṛttirahetukā tadotpannamātrasyaiva
<br/>bhāvasya sā bhavediti kṣaṇabhaṅgasiddhiriti tavābhiprāyaḥ, sa ca
<br/>nivṛtteḥ sopākhyatvasādhanāt pūrvameva nirasta iti bhāvaḥ | kaphoṇiḥ
<br/>kūrparaḥ | tatparyantagatasya guḍasya yathā lehanamanupapannaṃ tathā bahudhā
<br/>nirastasya kṣaṇabhaṅgasya punarārambho'nupapanna ityarthaḥ | bhavatu veti |
<br/>nivṛtteralīkatvaṃ dhruvabhāvitvaṃ tena tasyā ahetukatvasādhanamanupapanna-
<br/>miti bhāvaḥ | tucchatvādevāhetukatvamiti śaṅkate | tucchasyeti |
<br/>yathā vastuno janmakālādi niyamagamyaṃ tathā tucchasyāpīti
<br/>pariharati | yādṛśa iti | so'pi niyamaḥ | tasya tucchasya |
<br/>evaṃ tarhīti | tucchāyā nivṛtterutpādābhāva ityarthaḥ | tathā ca
<br/>kṣaṇikatvasiddhyarthaṃ vināśasyāhetukatvaṃ dhruvabhāvitvenābhimataṃ nityatva-
<br/>meva bhāvasya sādhayediti śuddhā buddhiriti bhāvaḥ ||</p>
<pb n="233"/>
<p>bhagīº ṭīº | parakīyagranthe bhāvasvarūpātiriktā nivṛtti-
<br/>rnāstītyatra bhāvābhāvayostādātayānupapattyā sopākhyeti pūrayitvā
<br/>bhāvātiriktā sopākhyā nivṛttirnāstītyarthānnirupākhyā nivṛtti-
<br/>statra ca na kāraṇāpekṣeti kenacidvivaraṇakāreṇoktamupadarśayanneva
<br/>dvitīyapakṣamutthāpayati | astu tarhīti | tadapi nivṛtternānādeśakā-
<br/>lānugamādalīkatvamanalīkasya kṣaṇikatvasiddhau syāt tadeva tvasiddha-
<br/>mityāha | nanvayamapīti | siddhamabhyupetyāprayojakatvamāha | bhavatviti |
<br/>tucchasyeti | nirdharmakasyādyakālasambandharūpadharmāsambhava ityarthaḥ |
<br/>yādṛśa iti | alīkasya niyatadeśakālasambandhavajjanmāpyastvityarthaḥ |
<br/>so'pīti | alīkatvādeva deśakālaniyamo'pi tucchasya nāstī-
<br/>tyarthaḥ | nivṛtterdeśakālaniyamasya viśiṣṭasyābhāvo yadi deśakāla-
<br/>sambandhasva viśeṣaṇasyābhāvāt tatrāha | na ghaṭanivṛttiriti | atha
<br/>tatsambandhasattve'pi viśeṣyaniyamābhāvāt tatrāha | sarvatreti ||</p>
<p>raghuº ṭīº | dvitīyaṃ pakṣaṃ tadīyagranthāviruddhaṃ vyutpādayannā-
<br/>śaṅkate | astu tarhīti | śeṣaḥ adhyāharaṇīyo bhāgaḥ | tathā ca
<br/>bhāvasvarūpātiriktā sopākhyā nivṛttirnāstīti paryavasitavākyasya
<br/>nirupākhyā nivṛttiriti tātparyam | etaddūṣayati | nanvayamapīti |
<br/>nirupākhyā cennivṛttirahetukā tadotpannamātrasyaiva bhāvasya sā
<br/>bhavediti kṣaṇabhaṅgasiddhiriti tavābhiprāyaḥ | sa ceti | niru-
<br/>pākhyatvamevāsiddhamiti bhāvaḥ | kaphoṇiḥ kūrparaḥ | so'pīti |
<br/>tasya tucchasya ghaṭanivṛtterdeśakālasambandhaniyamo nāstītyarthaḥ |
<pb n="234"/>
<br/>ghaṭanivṛtterdeśakālasambandhaniyamaniṣedho hi kiṃ viśeṣaṇasya
<br/>sambandhāṃśasya niṣedhaḥ kiṃ vā viśeṣyasya niyamāṃśasya | ādyaṃ
<br/>vivṛṇoti | na ghaṭetyādi | dvitīye tvāha | sarvatraiveti | ghaṭa
<br/>nivṛttirityanuṣajyate |</p>
<p><b>bhavatu<sup><small>1</small></sup> prathama eveti cet ? so'yaṃ bhāvanāstitā
<br/>svarūpapratiṣedho vā bhāvapratiṣedhena nivṛttisvarūpa<sup><small>2</small></sup>-
<br/>niruktirveti | ādye bhāvasyaiva sadātanatvaprasaṅgaḥ dvitīye
<br/>tu nivṛttereveti ||</b></p>
<p>śaṅkaº ṭīº | etadeva vibhāvayituṃ śaṅkate | bhavatviti |
<br/>prathama iti | na kkāpi bhāvanivṛttiritipakṣa ityarthaḥ | so'yamiti |
<br/>ghaṭanivṛttiḥ kvāpi nāstīti pakṣa ityarthaḥ | nāstitāsvarūpa-
<br/>niruktiriti | bhāvasya nāstitā na kādācitkīti nāstitāyā
<br/>eva svarūpaṃ nirucyata ityarthaḥ ādya iti | nivṛtterevābhāvapakṣa
<br/>ityarthaḥ | dvitīya iti | nivṛtteḥ sārvatrikatvasārvadikatvapakṣa
<br/>ityarthaḥ | evaṃ sati kadāpi bhāvo na syāditi bhāvaḥ ||</p>
<p>bhagīº ṭīº | bhavatviti | na kvāpi kadāpi nivṛttiriti
<br/>pakṣa ityarthaḥ | so'yamaniyamaḥ | nivṛttisvarūpeti | nivṛtteralīkatvaṃ
<note n="234.1"><p>astviti kvācitkaḥ pāṭhaḥ |</p></note>
<note n="234.2"><p>pratiṣedhena ‘nāstitā’ svarūpa--vāº 1 puº |</p></note>
<pb n="235"/>
<br/>deśakālasambandhena nirūpyata ityarthaḥ | ādya iti | nivṛttisvarūpa-
<br/>syaivābhāvādityarthaḥ | dvitīye tviti | bhāvānādhārakālavat tadā-
<br/>dhārakāle'pi nivṛttistulyeti kadāpi bhāvo na syādityarthaḥ ||</p>
<p>raghuº ṭīº | prathamo ghaṭanivṛttideśakālasambandhaniṣedhaḥ |
<br/>so'pi kiṃ deśakālasambandhasya niṣedhaḥ kiṃ vā ghaṭanivṛtteḥ |
<br/>nādyaḥ nivṛtterdeśakālāsambandhitvenāvirodhitvāt ghaṭasya sārva-
<br/>trikatvasadātanatvaprasaṅga iti | dvitīyamapi nivṛtterniṣedho vā
<br/>ghaṭasya veti vikalpya dūṣayati | so'yamiti | bhāveti vikalpa-
<br/>viṣayasya guṇatvenābhidhānamitaraphalakatvasūcanāya | nivṛttirūpaniru-
<br/>ktiparyavasāyī bhāvapratiṣedho vetyarthaḥ | nivṛttirūpamatyantāsatprati-
<br/>yogikatvam | bhāvodeśakālayoḥ sambandhastatpratiṣedhena nivṛtti-
<br/>rūpamalīkatvaṃ nirūpyata ityarthastu na yuktaḥ vakṣyamāṇasadātanatvaprasaṅgā-
<br/>saṅgateḥ | bhāvapratiṣedhena kvācitkatvakādācitkattvapratiṣedhena nivṛtti-
<br/>svarūpaniruktirityartha ityanye | taccintyam | prathamapakṣasya kvācitka-
<br/>tvādipratiṣedharūpatvābhāvāt | sadātanatveti sārvatrikatvasyāpyupa-
<br/>lakṣaṇam | nivṛtteriti sadātanatvetyādikamanuṣajyate ||</p>
<p><b>astu tarhi tatkāryatvameva dhruvabhāvitvaṃ ? na, tasyāpi
<br/>kārya iti pakṣe virodhāt tasyaiva kārya ityasiddheḥ |
<br/>yatkiñcidutpannamātrasya kāryaṃ sa eva tasya nāśa iti
<br/>cet ? tarhi yasyāḥ sāmagryā yat kāryaṃ tat tadariktāna-
<pb n="236"/>
<br/>pekṣamiti sādhanārthaḥ tamimaṃ ko nāma nānumanyate<sup><small>1</small></sup>
<br/>kāryameva vināśa iti tu kenānurodhena vyavahartavyaṃ kiṃ
<br/>tadvirahavattvāt kāryasya kiṃ vā tadviraharūpatvāt ||</b></p>
<p>śaṅkaº ṭīº | tṛtīyaṃ dhruvabhāvitvaṃ dūṣayitumāha | astviti |
<br/>etadghaṭadhvaṃsa<sup><small>2</small></sup> etadavyavahitottarakṣaṇotpattikaḥ etatkāryatvāt
<br/>etadghaṭasvarūpavaditi tāvattava vivakṣitaṃ (tadā) tatra tatkāryatvā-
<br/>diti tasyāpi kāryatvādityarthe'piśabdena kāraṇāntarasamuccayaścettava
<br/>vivakṣitastadā tadvilambena dhvaṃsavilambena tadutpattyavyavahitottarakṣaṇo-
<br/>tpattikatvaṃ viruddhaṃ tanmātrakāryatvaṃ ca hetuḥ svarūpāsiddha ityarthaḥ |
<br/>yadvā etadghaṭadhvaṃsa etanmātrahetukaḥ tatkāryatvādityatra virodhāsiddhī
<br/>vikalpite draṣṭavye | asiddheriti | mudgarāderapi ghaṭanāśaṃ prati
<br/>kāraṇatvadarśanādityarthaḥ | nanu tasyāpi vā tasyaiva veti na samuccayo
<br/>navā niyamo vivakṣitaḥ kintūtpannamātrasya yatkāryaṃ tadeva tasya
<br/>vināśa iti mama mataṃ tadatirikte dhvaṃse mānābhāvāditi
<br/>śaṅkate | yatkiñciditi | tarhi kāryaṃ kāraṇātiriktānapekṣamitya-
<br/>hetukatvārthaḥ tadatra kāraṇapadena yadi sāmagrī vivakṣitā tadā
<br/>siddhasādhanaṃ ? tadekadeśaścet tadā bādhaḥ ‘na kiñcidekameka-
<br/>smāt sāmagryāḥ sarvasaṃbhava’ iti tavābhyupagamāt | evamabhyupagamo-
<br/>'pasiddhānto mābhūdata āha | ko nāma nānumanyata iti |
<note n="236.1"><p>anumanute--pāº 2 puº |</p></note>
<note n="236.2"><p>etatpaṭadhvaṃsaḥ--pāº 2 puº |</p></note>
<pb n="237"/>
<br/>kāryameveti | kāryamātrasya vināśitvābhyupagamo mama prauḍhivādeneti
<br/>bhāvaḥ | kāryasya kāraṇavināśātmakattvavyavahārabījaṃ vikalpayati |
<br/>kimiti | tadvirahavattvātkāraṇānyonyābhāvavattvāt | tadviraha
<br/>rūpatvātkāraṇavirahātmakatvātkāryasyetyarthaḥ ||</p>
<p>bhagīº ṭīº | tṛtīyaṃ kalpamutthāpayati | astviti | tatra
<br/>yadi tasyāpi kāryamiti vivakṣitaṃ ? tadā kāraṇāntarasyāpiśabdena
<br/>samuccayāt pratiyogītarakāraṇānapekṣatve sādhye virodha ityāha |
<br/>tasyāpīti | tasyaiva kāryamiti ca vināśasya pratiyogītarakāra-
<br/>ṇājanyatvasiddhau, tadeva tvasiddhamityāha | tasyaiveti | nanu samuccaya-
<br/>niyamau vinaiva kāryatvamātraṃ hetuḥ na ca sandigdhavipakṣavṛttitvama-
<br/>tiriktadhvaṃse mānābhāvāt pariśeṣeṇa yat yatkiñcidutpattyanantaraṃ
<br/>kāryaṃ janayati kāraṇaṃ tasyaiva tadvināśarūpatvādityāha | yat-
<br/>kiñciditi | yat yasya kāryaṃ tat taditarakāraṇānapekṣamityatra
<br/>vyabhicāra eva, sāmagrītaḥ kāryotpatteriti yatsāmagrījanyaṃ yat-
<br/>kāryaṃ tat taditarasāmagryapekṣamiti sādhyaparyavasāne siddhasādhana-
<br/>mityāha | tarhīti | tathāpi yadyadutpannamātrasya kāryaṃ tadeva
<br/>tasya vināśa ityatra kiṃ bādhakamityāha | kāryameveti | tadvi-
<br/>rahabattvāt tadanyonyābhāvavattvādityarthaḥ ||</p>
<p>raghuº ṭīº | tasyāpītyapiśabdena yadi taduttarabhāvi samucceyaṃ
<br/>tatrāha | virodhāditi | asiddheriti | aprasiddherityarthaḥ |
<pb n="238"/>
<br/>athāpinā hetvantaramātraṃ samucceyamavibakṣitaviśeṣaṃ tatkāryatvamātraṃ vā
<br/>heturityāśayenāśaṅkate | yatkiñciditi | tadvyaktikāryatvasya sandigdha-
<br/>vyatirekatayā tatsāmagrīkāryatvaṃ hetūkāryaṃ, parāmarṣaṇīyā ca tadā
<br/>tadvyaktisāmagrī tatra vyāptimanumanyāmahe na tu pakṣadharmatāmityāha |
<br/>tarhītyādinā | yasyāḥ--vyakteḥ | tadatirikteti taduttarabhāviparam |
<br/>yayā sāmagryā yajjanyata ityarthe??vameva | kecittu yathāśrutasyaitasyāpi
<br/>kārya ityādeścānurodhāditarakāraṇānapekṣatvamevāhetukatvaṃ varṇayanti,
<br/>tacca puñjātpuñjotpattiṃ vadato vaināśikasya kvacidapi vastuni na
<br/>prasiddhaṃ, sphuṭataravirodhavyabhicārāṇāṃ ca tattādātmyatatkāryatvata-
<br/>dvyāpakatvānāṃ tatra hetutvāśaṅkanamanucitamityupekṣitam | vyavaharttavyaṃ
<br/>svīkarttavyam | tadviraharūpatvāditi | tatkāryastadvirahastadvināśa
<br/>ityubhayasampratipannatvāditi bhāvaḥ |</p>
<p><b>na tāvat pūrvaḥ sahaṃkāriṣṭhapi tathāprasaṅgāt<sup><small>1</small></sup>
<br/>virahasvarūpānirukteśca | na dvitīyaḥ sa hi kāryakāle
<br/>kāraṇasya yogyānupalambhaniyamādvā bhavet vyavahārā-
<br/>nurodhādvā atiriktavināśe bādhakānurodhādveti ||</b></p>
<p>śaṅkaº ṭīº | tathāprasaṅgāditi | vemādāvapi tantuvināśa-
<br/>vyavahāraprasaṅgāt tadanyonyābhāvavattvasya sattvādityarthaḥ | viraha-
<note n="238.1"><p>tathā bhāva prasaṅgāt--pāº 2 puº | tathā vyavahāraprasaṅgāt--
<br/>pāº 3 puº |</p></note>
<pb n="239"/>
<br/>svarūpeti | virahohyabhāvaḥ sa cālīka eveti tadvattā kāryasya
<br/>svalakṣaṇasya kathaṃ bhavediti bhāvaḥ | yadvā kāraṇaviraho yadi
<br/>kāryameva tadā kathaṃ tenaiva tadvattā | atiriktaścedabhāvastadā kima-
<br/>parāddhaṃ kāryasyātiriktapradhvaṃseneti bhāvaḥ | na dvitīya iti |
<br/>yadyapi bhāvasyābhāvatādātmyaniṣedhādevaitadapi nirastaṃ, tathāpi
<br/>prakārāntareṇāpi nirasyati | na dvitīya iti | sa iti |
<br/>dvitīyaḥ pakṣa ityarthaḥ | kāryakāle kāraṇaṃ sarvathāpi nopalabhyata
<br/>iti mūlaṃ kāryameva kāraṇavināśa ityarthaḥ | atirikteti |
<br/>kāryātirikta ityarthaḥ ||</p>
<p>bhagīº ṭīº | sahakāriṣvapīti | tantūnāṃ yathā paṭe kārye
<br/>'nyonyābhāvastathā vemādiṣvapīti teṣvapi tantvabhāvavyavahāraprasaṅga
<br/>ityarthaḥ | kiṃ ca kāryasya tadvirahavattvādityatra yadi virahapadārthaḥ
<br/>kāryameva tadā virahapadavaiyarthyāpattyā tadvirahavattve kāryaviraha uktaḥ
<br/>syāditi svavacanavirodha ityāha | virahasvarūpeti ||</p>
<p>raghuº ṭīº | viraharūpeti | viraho yadyabhāvaḥ sa
<br/>bhavatāmalīka iti kathaṃ tadvattā vastunaḥ kāryasya, sadasatoḥ
<br/>saṃsarganiṣedhāt | athādhikaraṇasvarūpaḥ kathaṃ tenaiva tadvattā'sā-
<br/>dhāraṇyaṃ vetyarthaḥ || sa hīti | sa dvitīyaḥ kāryasya tadviraha-
<br/>rūpasvarūpaḥ ||</p>
<pb n="240"/>
<p><b>na prathamaḥ upalabhyante hi paṭakāle vemādayaḥ |
<br/>na te ta iti cet ? kimatra pramāṇam | abhede'pi viṃ
<br/>pramāṇamiti cet ? mābhūt tāvat sandehasthitāvapi
<br/>anupalabdhibalālambanavilayāt | na dvitīyaḥ nahi
<br/>paṭo jāta ityukte tantavo naṣṭā iti kaścidvyavaharati |
<br/>paṭasyānatirekāt tantumātrajanmani bhedāgrahādavyava-
<br/>hāra iti cet ? na tarhi vyavahārabalamapi<sup><small>1</small></sup> | visa-
<br/>bhāgasantatau tāvadvyavahārabalamastīti cet naitadevam ||</b></p>
<p>śaṅkaº ṭīº | nanu paṭakāle ye vemādaya upalabhyante te
<br/>tadbhinnā eveti śaṅkate | na te ta iti | kṣaṇabhaṅge satyevaṃ (na) syāt |
<br/>sa cādyāpi na siddha ityabhiprāyeṇāha | kimatreti | yadyapi
<br/>pratyabhijñānaṃ tatra mānaṃ tathāpi tadanupadarśanepi na kṣatirityāśaye-
<br/>nāha | mābhūditi | kāryakāle kāraṇānupalambhaḥ sandigdha iti
<br/>tadbalaṃ tava bhagnamevetyarthaḥ | avayavebhyo'nanyatvamavayavina iti pakṣa-
<br/>mādāya śaṅkate | paṭasyeti | kāraṇābhāvatvena vyavahartuṃ yogye'pi paṭe
<br/>tantvātmake pūrvatantubhedāgrahānna tathā vyavahāraḥ yena tu parīkṣakeṇa
<br/>bhedo gṛhyate tasya tathā vyavahāro'styeveti bhāvaḥ | vyavahāro hi
<br/>laukikaparīkṣakasādhāraṇaḥ pramāṇaṃ sa ca prakṛte nāstītyāha |
<br/>na tarhīti | parīkṣakasya viparīta eva vyavahāro na kathamatreti
<note n="240.1"><p>vyavahārāvalambanamapi--pāº 2 puº |</p></note>
<pb n="241"/>
<br/>bhāvaḥ | nanu paṭe naṣṭe tantumālālakṣaṇaṃ kāryaṃ yatra jāyate tatra
<br/>paṭanāśapratītivyavahārau sta evetyāha | visabhāgeti | visabhāga-
<br/>santatāvapyetaddṛṣṭāntena tathonneyamiti hṛdayam ||</p>
<p>bhagīº ṭīº | yadyapi paṭakāle vemādaya upalabhyante tathāpi
<br/>paṭotpattiprākvālīnavemādibhyo'nya eva paṭakālīnāsta ityāha | na
<br/>te ta iti | kṣaṇikatvāsiddhāvidamapyasiddhamityāha | kimatreti |
<br/>nanu ta evopalabhyanta ityamānakatvādasiddhamityāha | abhede'pīti |
<br/>yadyapyabhede pratyabhijñānameva mānaṃ vakṣyate tathāpyāpātataḥ sandehe
<br/>'pi na kāryātmatā vināśasya nirvahatītyāha | mābhūditi |
<br/>nanu tantubhinne paṭāvayavini mānābhāvāt tantava eva tathotpannāḥ
<br/>paṭatvena vyavahriyante, tathā ca pūrvāparatantūnāṃ mithastantutvasājātyena
<br/>bhedāgrahāt pūrvatantuvināśatvenottaratantavo na vyavahriyante ityāha |
<br/>paṭasyeti | nanu yattantubhistantavo janyante paṭo vā tatra tantu-
<br/>vināśādvyavahāro'pi, yatra paṭena tantavo janyante tatrotpanneṣu
<br/>tantuṣu paṭo naṣṭa iti vyavahārostyeveti tadanusārāt sabhāga-
<br/>santatāvapi kāryameva vināśa iti kalpyata ityāha | visa-
<br/>bhāgeti | visabhāgo visadṛśaḥ ||</p>
<p>raghuº ṭīº | na te ta iti | upalabhyamānā vemādayaḥ paṭapūrva-
<br/>kālīnebhyo bhinnā ityarthaḥ | paṭasyeti | tathotpannānāmeva tantūnāṃ
<br/>paṭatvāt teṣāṃ ca sausādṛśyena bhedāgrahājjanyatvāgrahaṇa na vināśa-
<pb n="242"/>
<br/>vyavahāra ityarthaḥ | visabhāgeti | samānāḥ sadṛśāḥ bhāgāḥ
<br/>sāntānikā yasyāḥ sā santatiḥ sabhāgā, visadṛśasāntānikā ca
<br/>visabhāgā, kāṣṭhāṅgārādisantatāvaṅgārādijanmani kāṣṭhādivināśa-
<br/>vyavahārāt kāryasya vināśatvasthitau sabhāgasantatāvapi kāryameva
<br/>vināśatvena kalpyate bādhakābhāvādityarthaḥ ||</p>
<p><b>yadi hi tantumālaiva paṭanivṛttiḥ kathaṃ tadāśrayasta-
<br/>dātmako vā paṭaḥ prāk | anyaivāsāviti cet ? na
<br/>tāvajjātikṛtamanyatvamupalabhyate<sup><small>1</small></sup> vyaktikṛtaṃ tu nādyāpi
<br/>siddhyati | ata eva<sup><small>2</small></sup> tatsiddhāvitaretarāśrayatvam |
<br/>tathāpi yadyevaṃ syāt kīdṛśo doṣa iti cet ? na
<br/>kaścit, kevalaṃ pramāṇābhāvaḥ vyavahārānanurodhaśca,
<br/>tadasiddhāvapi siddhyatastasya nimittāntarāpekṣaṇāt ||</b></p>
<p>śaṅkaº ṭīº | yadi hīti | tantumālāyāṃ paṭastāvadvarttata
<br/>ityanubhavasiddham | sā cettantumālā paṭanivṛttiḥ syāt tadā
<br/>svadhvaṃsa eva paṭo varttata ityāyātamiti svamate | paramate tvāha |
<br/>tadātmako veti | paṭopi tantumālā paṭanivṛttirapi tantumālā
<br/>tathā ca pratiyogyātmikaiva nivṛttiḥ syāditi virodha ityarthaḥ |
<br/>nanu pūrvatantumālāyā uttaratantumālā anyaiva tathā ca kathamayaṃ
<note n="242.1"><p>manyadupalabhyate--pāº 1 puº |</p></note>
<note n="242.2"><p>ita eva--pāº kvacit | ṭīkārasammato'pi |</p></note>
<pb n="243"/>
<br/>virodha iti śaṅkate | anyaiveti | tadvijātīyā vā tadbhinnā vā |
<br/>nādyaḥ tathā'nanubhavāt | nāntyaḥ kṣaṇabhaṅgāsiddheriti pariharati | na
<br/>tāvaditi | yadyapi jātikṛtānyatvaṃ vyaktikṛtānyatve satyeva, na hyekasyāṃ
<br/>vyaktau krameṇa jātibhedaḥ sambhavatīti pṛthak vikalpānupapatti-
<br/>stathāpyupapattisaukaryādetaduktam | uttaratantumālā pūrvatantumālāto
<br/>bheda eva sati tannivṛttirūpā bhavati nānyatheti tatsiddhiritya-
<br/>trāha | ita eveti | pūrvāparatantumālayorbhede sati nivṛttirūpattvaṃ,
<br/>nivṛttirūpatāyāṃ ca satyāṃ bheda ityanyonyāśraya ityarthaḥ | evamiti |
<br/>uttaratantumālā pūrvatantumālānivṛttiḥ syāt ko doṣo nivṛttya-
<br/>ntarasvīkāre gauravamiti bhāvaḥ | pramāṇābhāva iti | uttara-
<br/>tantumālāyāḥ pūrvatantunivṛttirūpattve bhinnatve ca pramāṇābhāva
<br/>ityarthaḥ | na vā īdṛśo<sup><small>1</small></sup> vyavahāra ityāha | vyavahāreti |
<br/>tadasiddhāviti | yatrāśrayanāśādeva paṭanāśastatra tantumālāyā
<br/>aprasiddhāvapi paṭanāśavyavahāro nimittāntarāt paṭadhvaṃsarūpādeva
<br/>vaktavya ityarthaḥ | tantumālāyā nivṛttirūpatvāsiddhābapītyanye ||</p>
<p>bhagīº ṭīº | svamatamāśrityāha | kathamiti | vināśasya
<br/>pratiyogyanāśrayatvādityarthaḥ | bauddhanayenāha | tadātmakattve veti |
<br/>vināśasya pratiyogyanātmakatvādityarthaḥ | anyaiveti | asau tantu-
<br/>mālā kāraṇavirodhinī kāryasantatirasyaiva vināśātmiketyarthaḥ |
<br/>na tāvaditi | tantuṣu jātibhedasya yogyānupalabdhibādhitatvādi-
<note n="243.1"><p>tādṛśa iti 1 puº pāº |</p></note>
<pb n="244"/>
<br/>tyarthaḥ | vyaktikṛtaṃ tviti | siddhau vā tatsādhanāya hetvabhidhāna-
<br/>vaiyarthyamityarthaḥ | kāryasya vināśatve siddhe vyaktibhedasiddhistatsiddhau
<br/>ca kāryasya vināśatvasiddhirityarthaḥ | yadyevamiti | yadi kāryameva
<br/>vināśaḥ syādityarthaḥ | tadasiddhāviti | tantumālāyā nivṛtti-
<br/>rūpatvāsiddhāvapi siddhyatastasya paṭanivṛttivyavahārasyetyarthaḥ |
<br/>nimittāntaraṃ kāryabhinnaṃ dhvaṃsarūpamityarthaḥ ||</p>
<p>raghuº ṭīº | ekatra bādhakabalādatirikte vināśe siddhe
<br/>visabhāgasantānepi tathaiva kalpyata ityāśayavān bādhakamāha | yadi
<br/>hīti | tantubhinnatvābhinnatvavipratipattāvapi durapahnavastāvatsarvānu-
<br/>bhavasiddhaḥ paṭo dharmī, bhavitavyaṃ ca tasyāvaśyaṃ kādācitkasya sato
<br/>vināśena, sa cedatiriktaḥ, siddhamīhitam | atha tantumālāmātraṃ
<br/>kiṃ vā tadviśeṣaḥ | ādye kathamiti | tadāśraya iti svamatena |
<br/>tadātmaka iti paramatena | dvitīyaṃ śaṅkate | anyaiveti | paṭā-
<br/>kārebhyastantubhyo'nyaiva taduttarakālīnā tantumāletyarthaḥ | ita
<br/>eveti | vartamānatantumālāyāḥ pūrvakālīnatantumālāvyāvṛtteḥ paṭa-
<br/>nāśātmakatve siddhe bhedasiddhiḥ siddhe ca bhede tatsiddhirityarthaḥ |
<br/>nanvevamapi sandehe na bādhakabalamata āha | tadasiddhāvapītyādi |
<br/>upalakṣaṇaṃ caitat | tatsiddhāvapyasiddhyata ityapi draṣṭavyam | paṭo hi
<br/>yādṛśastādṛśo bhavatu, gṛhyate tāvat tantubhyo bhinnatvena tajjanyatvena
<br/>ca, na ca tathāpi tantuvināśabuddhivyapadeśau bhavataḥ, bhavataśca tantu-
<br/>mālāyāḥ pūrvatantuvirahābhinnatvena gṛhyamāṇe 'gṛhyamāṇe ca paṭa-
<pb n="245"/>
<br/>janyatvenābhāvātmani ca paṭajanyāntare paṭasya tāviti siddhyati
<br/>kāryabhāvādanya eva bhāvasya vināśa ityarthaḥ ||</p>
<p><b>api ca tantuvināśaḥ sāmānyatastantuvirahasvabhāvo
<br/>vā syāt tadviparīto vā | ādye kathaṃ tantvantaraṃ,
<br/>na hi sāmānyato nīlamanīlaviruddhasvabhāvamanīlā-
<br/>ntaram | dvitīye kathaṃ tadvirodhī, na hi nīlaṃ sāmā-
<br/>nyato'pi nīlāntaravirodhi | viśeṣamātra evāyaṃ
<br/>virodha<sup><small>1</small></sup> iti cet ? tat kiṃ sāmānyato'nubhayasyabhāva
<br/>eva vināśaḥ | omiti bruvato'nyataramupādāya vinā-
<br/>śavyavahārānupapattiḥ | sāmānyasyālīkatvāt tatra
<br/>virodho'pi kiṃ kariṣyatīti cet ? vilīnamidānīṃ
<br/>viruddhadharmādhyāsena bhedapratyāśayā, tasya tadāśrayatvāt ||</b></p>
<p>śaṅkaº ṭīº | tantuvināśa iti | tanturūpo vināśastantvantarasya
<br/>tantutvāvacchinnasyaiva yadi virodhī tadā tantvantaraṃ kathaṃ bhavet | na
<br/>hi sāmānyata evānīlaviruddhasvabhāvaṃ nīlamanīlaṃ bhavatītyarthaḥ |
<br/>dvitīya iti | sāmānyato na tadvirodhīti yadi tadā tantuḥ
<br/>sāmānyataḥ tantuvirodhī kathaṃ bhavet | na hi nīlaṃ nīlatvena
<br/>kadācinnīlavirodhi bhavatītyarthaḥ | nanu na tantutvenaiva tantostantu-
<note n="245.1"><p>viśeṣa evātra virodha--pāº 1 puº |</p></note>
<pb n="246"/>
<br/>virodhitvaṃ brūmaḥ, kiṃ tu pūrvatantoruttaratanturvirodhītyācakṣmahe
<br/>iti na virodha iti śaṅkate | viśeṣa eveti saptamī |
<br/>viśeṣāśrito virodho na sāmānyāśrita ityartha | anubhayeti |
<br/>sāmānyato na virodhī nāpyavirodhītyarthaḥ | sāmānyato virodhitve
<br/>tantureva na syāt avirodhitve tantunivṛttirūpo na syāditi
<br/>bhāvaḥ | nanu bhavatu tantuḥ sāmānyato'nubhayasvabhāvaḥ kiṃ naḥ chinnaṃ
<br/>viśeṣata eva virodhānnivṛttirūpatā bhavedityata āha | omiti |
<br/>anyatareti | virodhamādāya tantuvyavahārānupapattirityavirodhapakṣa
<br/>āśrayaṇīyastathā ca vināśavyavahārānupapattirityarthaḥ | nanu
<br/>sāmānyato virodhyavirodhicintā tadā bhavet yadi sāmānyaṃ
<br/>bhavet tadeva tu nāstītyāha | sāmānyasyeti | evaṃ sati
<br/>gotvāśvatvalakṣaṇaviruddhadharmādhyāsābhāvādevāśvādīnāmabheda āpadyete-
<br/>tyāha | vilīnamiti | tasya bhedasya | tadāśrayatvāt tada-
<br/>dhīnatvādityarthaḥ ||</p>
<p>bhagīº ṭīº | tantumālātmaka eva paṭaḥ pūrvatantumālāyā
<br/>vināśa ityatra dūṣaṇāntaramāha | api ceti | tantuvināśaḥ
<br/>pūrvatantuvināśatvenābhimatastantuviśeṣa ityarthaḥ | sāmānyata iti |
<br/>tantutvena rūpeṇa tantorvināśasvarūpatvamityarthaḥ | tadviparīta iti |
<br/>na sāmānyena rūpeṇa tantostathātvamityarthaḥ | kathamiti | tanto-
<br/>stantutvenaiva rūpeṇa tantuviruddhatve tantuviśeṣatvaṃ na syādityarthaḥ |
<br/>sāmānyato nīlatvenaiva rūpeṇetyarthaḥ | nanu tantutvenāviruddhatve'pi
<pb n="247"/>
<br/>viśeṣata eva virodhaḥ syāt tatkāraṇasya tantoreva tatkāryatantuvi-
<br/>rodhaḥ, tathā ca tantujātīyo'pi tantvantaravirodhī syādityāha |
<br/>viśeṣeti | evaṃ sati sāmānyatastantuvināśo na tantuvirahasvabhāvo
<br/>na vā tadviparīta ityubhayānātmakatvaṃ viruddhaṃ ‘parasparavirodhe hi
<br/>na prakārāntarasthiti’riti nyāyādityāha | tatkimiti | yadi
<br/>ca sāmānyatastantuvināśobhihitapakṣadvayānātmako viśeṣata eva
<br/>virodhāṅgīkārādityupeyate tadānugata<sup><small>1</small></sup>vināśavyavahārānupapattiḥ
<br/>kāryameva vināśa iti hānāpattiścetyāha | omiti | nanu
<br/>tantutvādisāmānyamalīkatvānna viruddhatvāvacchedakaṃ na vā'līka-
<br/>svalakṣaṇayoḥ sambandhaḥ sambhavatītyāha | sāmānyasyeti | evaṃ sati
<br/>viruddhadharmādhyāmādbhedo na syādviruddhadharmasyānugatatvenālīkatayā sva-
<br/>lakṣaṇenāsambandhādityāha | vilīnamiti | tasya bhedasya | tadā-
<br/>śrayatvāt viruddhadharmāśrayatvādityarthaḥ ||</p>
<p>raghuº ṭīº | sabhāgasantāne kāryasya vināśatve bādhakāntara-
<br/>māha | api ceti | sāmānyatastantuvināśatvena | tantostantusāmānyasya
<br/>viraho'nyonyābhāvaḥ svabhāvo yasya sa tathā | tantuvināśaḥ tantuvināśa-
<br/>tvāvacchedena tantusāmānyabhinnastantusāmānyābhinno veti vikalpārthaḥ |
<br/>ādya iti | tatsāmānyabhinnatvāvacchedakarūpavatastadviśeṣatvāyogāt na
<br/>hyanīlasāmānyabhinnatvāvacchedakarūpanīlatvavannīlamanīlaviśeṣo bhavi-
<br/>tumarhatītyarthaḥ | virodho bhedaḥ | dvitīye bhasmādilakṣaṇavisabhāga-
<note n="247.1"><p>viśeṣa iti puº pāº |</p></note>
<pb n="248"/>
<br/>santānīyastantuvināśaḥ kathaṃ tantusāmānyavirodhī, tatsāmānyābhinna-
<br/>tvāvacchedakarūpavatastatsāmānyabhinnatvāyogāt | na hi nīlasāmānyā-
<br/>bhinnatvāvacchedakanīlatvaśāli nīlaṃ nīlasāmānyabhinnamityarthaḥ |
<br/>nīlapītādivattantuvināśayoḥ sāmānyato na virodho'pi tu
<br/>vyaktiviśeṣayoreveti na tantuvināśasya tantuviśeṣatvānupapattirityā-
<br/>śaṅkate | viśeṣamātra eveti | yathā bhavatāṃ janyavināśinorasmākaṃ
<br/>vā kalamāṅkurakurvadrūpayoḥ sāmānyato na virodho nāpyavirodhaḥ
<br/>kvacitsamāveśasya mitho vyabhicārasya ca darśanāt, tathā tantu-
<br/>vināśayorapītyabhyupagame 'nyataratantumādāyā'nugatatantuvināśavyava-
<br/>hārānupapattirityāha | omitīti | nanu na tantusāmānyaṃ na
<br/>tantumātraṃ vā tantuvināśavyavahāranimittam ? ādye tantutantu-
<br/>bhasmanorvyabhicārāt, paraṃ tu sabhāgo visabhāgo vā tatkāryasantāna
<br/>eva, evamanyatrāpīti cet | na | santānatvasya durvacatvāt | nanu tantu-
<br/>tvādisāmānyasyālīkatvādupādhisāhityenānugatatantuvināśavyavahāra
<br/>ityāśayena śaṅkate | sāmānyasyeti | apikārādavirodhaḥ | tasyeti |
<br/>tasya bhedasiddhyupayogino virodhasya tadāśrayatvātsāmānyāśrayatvāt |
<br/>sāmānyamanugato dharmaḥ | ayamarthaḥ ekamātravṛttidharmayorvirodho
<br/>nāśrayabhedamagṛhītvā śakyagrahaḥ gṛhīte tu tasmin virodhānu-
<br/>dhāvanamanarthakamataḥ sāmānyayoḥ sāmānyāvacchinnayorvā āśrayāntare
<br/>virodho gṛhītavyaḥ taccedalīkatayā na virodhopayogi, na tarhi
<br/>viruddhadharmādhyāsena bhedasya siddhiriti ||</p>
<pb n="249"/>
<p><b>nanvatiriktābhāvapakṣe yathā paṭaḥ paṭāntarābhāvavāṃśca
<br/>tajjātīyaśca abhāvo vā paṭavirodhī paṭāntarasaha-
<br/>vṛttiśceti na kaścidvirodhaḥ tathā kāryābhāvapakṣe'pi
<br/>bhaviṣyatīti | naitadevaṃ, pratiyoginā hi tādātmya-
<br/>saṃsargaikajātīya<sup><small>1</small></sup>tvāni neṣyante apratiyogitvaprasaṅgāt
<br/>bhinnakālatvāt sāmānyato viruddhadharmasaṃsargācca, aprati-
<br/>yoginā tu saṃsarge ko doṣaḥ na hi bhedavijātīya-
<br/>taikakālatāḥ saṃsargavirodhinyaḥ tādātmyaṃ hi saṃsargitve
<br/>viruddhaṃ virodhitvaṃ ca te ca neṣyete eva | nāpi
<br/>bādhakānurodhastadabhāvāt ||</b></p>
<p>śaṅkaº ṭīº | paṭāntarābhāvavānityantarapadaṃ sphuṭārtham | yathā
<br/>paṭaḥ paṭābhāvavānapi paṭajātīyastathā tanturapi tantunivṛttirbhavet |
<br/>paṭavirodhyapyabhāvaḥ paṭāntarasamānādhikaraṇastvayā yatheṣyate tathā
<br/>tantuvināśopi tanturmayeṣyata ityarthaḥ | kāryābhāvapakṣa iti | kārya-
<br/>rūpābhāvapakṣa ityarthaḥ | pratiyoginā hīti | svābhāvatādātmyaṃ sva-
<br/>saṃsargābhāvasāmānādhikaraṇyaṃ svābhāvasamāna(ā)jātīyatvaṃ viruddhaṃ tacca
<br/>na mayeṣyata ityarthaḥ | abhāvasya pratiyogitādātmyābhāve hetumāha |
<br/>apratiyogitveti | pratiyogyanuyogibhāvasya bhedaniyatattvāditi
<br/>bhāvaḥ | vināśasya pratiyogyasaṃsarge hetumāha | bhinnakālatvāditi |
<br/>abhāvasya pratiyogyaikajātyābhāve hetumāha | sāmānyata iti |
<note n="249.1"><p>sambandhaikajātīya--pāº 2 puº |</p></note>
<pb n="250"/>
<br/>pratiyogyabhāvayoḥ sāmānyato viruddhadharmasaṃsarga evānubhūyate | sa
<br/>caikajātye na syādityarthaḥ | apratiyoginā tviti | na hi nīla-
<br/>ghaṭasaṃsargiṇaḥ pītaghaṭābhāvasya nīlaghaṭa eva pratiyogī yena
<br/>tatsaṃsargo na syādityarthaḥ | na hīti | bhedavaijātyaikakālatve sati
<br/>saṃsargasyānubhavasiddhatvādityarthaḥ | nanu tvatpakṣavanmatpakṣepi syādabhāva-
<br/>saṃsarga ityata āha | tādātmye hīti | tvayā pratiyogitādātmyama-
<br/>bhāvasyeṣyate pratiyogyaviruddhatvaṃ ca | tacca mayā neṣyata<sup><small>1</small></sup> iti na
<br/>matpakṣe doṣāvakāśa iti bhāvaḥ | virodhitvaṃ cetyatra viruddha-
<br/>mityanuṣajyate | atiriktābhāve bādhakānurodhādveti yaduktaṃ
<br/>tatrāha | nāpīti ||</p>
<p>bhagīº ṭīº | abhāvo veti | yathā tasminneva tantau bhāvinaḥ
<br/>paṭāntarasya prāgabhāva utpannaśca paṭa ityarthaḥ | tathā kāryeti |
<br/>kāryamevābhāva iti pakṣe 'pi tadvirodhitvaṃ tajjātīyatvaṃ ca syādi-
<br/>tyarthaḥ | pratiyogināsamamabhāvasya tādātmyānabhyupagamahetumāha |
<br/>apratiyogitveti | pratiyogyanuyogibhāvasya bhedādhiṣṭhānatvādi-
<br/>tyarthaḥ | bhinneti | prāgabhāvapradhvaṃsayoḥ pratiyogyasamānakālatvādi-
<br/>tyarthaḥ | sāmānyata iti | pratiyogitāvacchedakānuyogitāva-
<br/>cchedakayorabhede pratiyogyanuyogibhāva eva na syādityavaśyaṃ
<br/>tayorviruddhadharmasaṃsargo vācyaḥ | na hīti | bhedavaijātyasamānakālatve
<br/>sati sasargadarśanādityarthaḥ | tādātyaṃ hīti | hiśabdastuśabdārthe
<note n="250.1"><p>te ca mayāneṣyete--pāº 2 puº |</p></note>
<pb n="251"/>
<br/>saṃsargasya bhedādhiṣṭhānatvādityarthaḥ | virodhitvaṃ ceti | saṃsargitve
<br/>viruddhamityanuṣajyate virodhasyaikatrāsaṃsarganiyamanirūpakatvādityarthaḥ ||</p>
<p>raghuº ṭīº | yathā bhavatāmananugatā eva tattattantuvināśāstantu-
<br/>vināśatvenānugatā anugataṃ tantuvināśavyavahāramarjayanti tathā-
<br/>smākamapi sarūpāṇi virūpāṇi ca tantukāryāṇi tantukāryatvena
<br/>tantuvināśatvena vā anugatāni, yathā ca bhavatāṃ viśeṣato virodhepi
<br/>sāmānyato na tathā, tathāsmākamapītyāśayena śaṅkate | nanvityādinā |
<br/>paṭāntarābhāvavān paṭhāntarabhinnaḥ paṭābhāvo vā svapratiyogipaṭa-
<br/>virodhī svāpratiyoginā paṭena sahaikatantvādivṛttiriti saṃsarga
<br/>ekakālāccavacchedenaikadeśavṛttitvaṃ dhvaṃsapratiyoginostādātmyādyana-
<br/>bhyupagame krameṇa hetūnāha | apratiyogitveti | sāmānyataḥ ādye
<br/>tantau visabhāgasyalīyatantunāśe ca tantutvatantuvināśatvayoḥ viro-
<br/>dhāvadhāraṇādityarthaḥ | bhāvatvābhāvatvalakṣaṇaviruddhadharmasaṃsargādityapare |
<br/>tādātmyaṃ hīti | histvarthaḥ | tādātmyavirodhitve tu saṃsargitvaviruddhe
<br/>ityarthaḥ | virodhitvaṃ sahānavasthāyitvam | nanu yathā janyatvena
<br/>kādācitkatvādinā abhāvatvena vā tantostatprāgabhāvasya vā
<br/>sajātīyopi kaścit taddhvaṃsastathā tantujātīyopyastu upadarśitaśca
<br/>mitho vyabhicāriṇorapi samāveśa iti cedevamapi tṛtīyādita-
<br/>ntūtpāde prāthamikāditantostṛtīyavisabhāgasantānotpāde ca prātha-
<br/>mikasantānasya vināśavyavahāro na syāt tajjanyasya vilayāt |
<br/>sarva etatsāntānikastadudīcyastasya vināśa iti cet | na | santānasya
<pb n="252"/>
<br/>durvacatvādityuktatvāt calasantānotpannaśālini sudūrepi deśe
<br/>deśāntaravilīnasya prāthamikasya vināśavattāvyavahāraprasaṅgāt
<br/>anantasāntānikānāṃ vināśatvakalpanāmapekṣya ekasyaiva vināśasya
<br/>kalpanāyāḥ nyāyyatvācca | athaivamanantaghaṭavyaktīnāmabhāvatvakalpane
<br/>gauravāt ghaṭasāmānyābhāvasthāpyabhāvo'tiricyeteti cenna | ghaṭagrahe
<br/>ghaṭābhāvasyāgrahādabhāvavyavahārācca ghaṭatvenānugatā ghaṭavyaktaya eva
<br/>tadabhāvatvena svīkriyante evamanyonyābhāvānāṃ pratiyogitāvacchedakā
<br/>eva dharmā iti | abādhitābhāvapratītyanurodhādabhāvasyāpyatirikta
<br/>evābhāvo na cānavasthā tayoḥ parasparaviraharūpatvāṅgīkārāt | evaṃ
<br/>dhvaṃsaprāgabhāvayorapi prāgabhāvadhvaṃ sāvityapyekadeśinaḥ | anyonyā-
<br/>bhāvasyāpyanyonyābhāvastvanavasthābhayādanāyatyā tattadadhikaraṇarūpaḥ
<br/>tattadvṛttidravyatvādirūpo vā svīkriyata iti ||</p>
<p><b>nanu ghaṭābhāve ghaṭo'sti na vā ? ādye ghaṭavati
<br/>tadabhāvaḥ kapāle ghaṭo'stīti tānyapi tadvanti prasajye-
<br/>ran, nāstītipakṣe'navasthāprasaṅgaḥ, abhāvāntaramantareṇa
<br/>tatra nāstitāvyavahāre bhāvāntare'pi tathā prasaṅgaḥ | na,
<br/>bhāvāntarasya (sa)svajātīyatvenāviruddhasajātīyatvāt
<br/>viruddhajātīyasya vā samānajātīyatvānupapatteḥ, anyatva-
<br/>mātreṇa tathā vyavahāre tadvatyapi prasaṅgāt | abhāvasya tu
<br/>viruddhasvabhāvatayaivābhāvāntarānubhavatarkayorabhāvāditi |</b></p>
<pb n="253"/>
<p>śaṅkaº ṭīº | atiriktābhāve bādhakamāśaṅkate | nanviti |
<br/>kapāleṣu prāgabhāvasya pradhvaṃsasya vā sattvena tadubhayakāle'pi kapālāni
<br/>ghaṭavanti syuḥ evaṃ ghaṭābhāvavati ghaṭe ghaṭo'pi syāt | svābhāva-
<br/>vati svasatvaṃ svasminnapi syādevaṃ tatra tatrāpīti ghaṭaparamparāpatti-
<br/>riti bhāvaḥ | anavastheti | abhāve abhāvāntaramevaṃ tatra tatrā-
<br/>pītyarthaḥ | bhāvāntare'pīti | bhūtalādāvapi ghaṭābhāvavyavahāro-
<br/>'dhikaraṇasvarūpeṇaiva syādityarthaḥ | na bhāvāntarasyeti | sajātī-
<br/>yatvena bhāvajātīyattvenā'viruddhajātīyatvādabhāvādhikaraṇatvāviro-
<br/>dhitvādityarthaḥ | viruddheti | abhāvādhikaraṇatāvirodhenābhāva-
<br/>jātīyatvānupapatterityarthaḥ | nanu pratiyogibhinnatvenaiva bhūtalādīnāṃ
<br/>ghaṭābhāvavyavahārapravarttakatvamastu kimatiriktābhāvasvīkāreṇetyata
<br/>āha | anyatveti | evaṃ sati ghaṭavatopi bhūtalasya ghaṭābhāvavyavahāra-
<br/>pravarttakatvaṃ syādityarthaḥ | nanūktamabhāve'pi tarhi svīkriyatāmabhā-
<br/>vāntaramityata āha | abhāvastha tviti | abhāve'bhāvāntaraṃ tāva-
<br/>nnānubhūyate yadbalenābhāvāntaramaṅgīkriyeta | yadi ghaṭābhāvo ghaṭā-
<br/>bhāvavān na syāditi tarkopi nātra prabhavati | yataḥ pratiyogi-
<br/>viruddhasvabhāvatayā prathamābhāvādeva ghaṭābhāve ghaṭo nāstīti
<br/>vyavahāropapatterdvitīyābhāvakalpanāyā anavakāśāt adhikaraṇasyā-
<br/>bhāvarūpasya dvairūpyābhāvācca | na hyabhāvaḥ kadāpi pratiyogimānapi
<br/>bhavati yathā bhūtalādiḥ | dvitīyābhāvābhyupagame 'navasthāpatti-
<br/>ścettyarthaḥ | apavyākhyānamanyat | kecittu abhāvepi abhāvāntaraṃ,
<br/>na cānavasthā tṛtīyamādāya tadāpatteriti vadanti ||</p>
<pb n="254"/>
<p>bhagīº ṭīº | atiriktavināśapakṣe bādhakamāha | nanviti |
<br/>ādya iti | dhvaṃsaprāgabhāvayoḥ pratiyogisamānadeśatayā ghaṭasama-
<br/>vāyikāraṇe kapāle vṛttestayośca vṛttau ghaṭasahitadhvaṃsavatkapālaṃ
<br/>syādityarthaḥ tathā ca ghaṭadhvaṃsādikāle'pi ghaṭa upalabhyeteti bhāvaḥ |
<br/>bhāvāntarasyeti | atra sajātīyatvaṃ bhāvasajātīyatvaṃ, viruddhajātīya-
<br/>tvamabhāvajātīyatvam | tathā ca bhūtalāderbhāvajātīyatvena bhāva-
<br/>pratikṣeparūpatayā bhānāsambhavādādhārasvarūpātiriktābhāvaścābhyupeya
<br/>ityarthaḥ | nanu ghaṭavadbhūtalasvarūpādvilakṣaṇabhūtalasvarūpeṇābhāva-
<br/>vyavahāraḥ syādityata āha | anyatvamātreṇeti | tadvatyapi prati-
<br/>yogimatyapi | ghaṭavadbhūtalāntarasyāpi bhāvatvāt tenāpyabhāvavyava-
<br/>hārāpatterityarthaḥ | etattarkasahito bhūtale ghaṭo nāstītyabādhi-
<br/>tānubhavo yathā'tiriktābhāve mānaṃ na tadvadabhāvepyabhāvāntare mānaṃ
<br/>adhikaraṇadvairūpyābhāvāt tenaivābhāvavyavahārānyathāsiddherityāha |
<br/>abhāvasya tviti |</p>
<p>kecittu pratītestaulyena ghaṭābhāve'pyabhāvo vartata eva na
<br/>cānavasthā, dvitīyatadaṅgīkāre tadabhāvāt | atha dvitīyamā-
<br/>dāyaivānavasthā ? tarhi prathamamādāyaiva seti tulyam | ghaṭābhāvo
<br/>yadi ghaṭātyantābhāvavānna syāt ghaṭavān syāditi tarkasyāpi
<br/>sattvāt | abhāvāntarānubhavatarkayoriti ca viṣayasaptamī | abhā-
<br/>vādityasyātiriktābhāvasvīkārādityarthaḥ | tathā cānubhavatarkarūpa-
<br/>jñānaviṣayībhūto 'bhāvo'bhyupeya ityarthaḥ | yadvā sa evābhāvastatra
<br/>vartate prameyatvavat pramāṇasiddhatvādityāhuḥ ||</p>
<pb n="255"/>
<p>raghuº ṭīº | bādhakamāśaṅkate | nanviti | ghaṭābhāve ghaṭa-
<br/>dhvaṃse | tadvatītyasya paraṃparayetyādi | tathā ca ghaṭadhvaṃsakāle'pi ghaṭaḥ
<br/>syādupalabhyeta ceti bhāvaḥ | bhāvāntarasyeti | atra sajātīyatva-
<br/>viruddhajātīyatve bhāvatvābhāvatvābhyām | anyatvamātreṇa pratiyogya-
<br/>nyatvamātreṇa | tathā vyavahāre pratiyogyabhāvatvavyavahāre | tadvatyapi
<br/>pratiyogimatyapi | tadabhāvatvavyavahārasya prasaṅgāt atiprasaṅgācca
<br/>pratiyogini | tadvadanyatvena tathā vyavahāra iti cet anyatvasya
<br/>svarūpabhedatvenānanugamāt | abhāve abhāvāntaraṃ nirasyati |
<br/>abhāvasyeti | abhāve abhāvāntaraṃ na tāvadaviruddhasvabhāvena, nāpya-
<br/>dhikaraṇasvarūpeṇābhāvavyavahārajanane pratiyogimatyapi tadāpattyā
<br/>svīkāryam abhāvasya viruddhasvabhāvatvena tadayogāt, nāpyanubhava-
<br/>balādbhedasiddhiḥ nāpyabhāvavatvapratyayāt abhāvāntaropagama anyonyā-
<br/>śrayacakrakānavasthānāmanyataraprasaṅgena lāghavādātmāśrayasyopagamāt |
<br/>etena ghaṭābhāvo yadi ghaṭabhāvavānna syāt ghaṭavān syādityāde-
<br/>starkasyāpyāpādakāsiddhyā abhāvāditi ||</p>
<p><b>bhinnābhāvajanmani ghaṭatāddyaktyaṃ doṣa iti cenna |
<br/>ghaṭatādvyaktyaṃ hi yadi ghaṭatvameva abhimatameva tat |
<br/>na hyabhāvajanmani ghaṭo'ghaṭatāmupaitītyabhyupagacchāmaḥ |
<br/>tatkālasattvaṃ cenna tarhyabhāvo jātaḥ kālāntare ghaṭāna-
<br/>vasthānasvabhāva eva hi tadabhāvaḥ | astu tarhi niru-
<pb n="256"/>
<br/>pādānatvaṃ bādhakaṃ janmana upādānavyāptatvāt iti
<br/>cenna | dharmigrāhakapramāṇabādhāt bhāvāvacchedācca vyāpteḥ |
<br/>etena nirupādeyatvaṃ vyākhyātam | guṇādisiddhau cānai-
<br/>kāntikatvāditi |</b></p>
<p>śaṅkaº ṭīº | nanu yathā paṭe jāte'pi ghaṭastadavastha eva
<br/>tathā dhvaṃse jāte'pi ghaṭastadavastha eva syādanyatvāviśeṣāt tathā
<br/>ca pratiyogitādātmyameva vināśasyābhyupeyamityāha | bhinneti |
<br/>tādavasthyamiti | ghaṭajātīyatvaṃ vā ghaṭasya dhvaṃsānantarakāla-
<br/>sthāyitvaṃ vā | ādyamāha | evametaditi | tadevopapādayati |
<br/>nahīti | dvitīyam āha | tatkāleti | dhvaṃsakālasattvamityarthaḥ |
<br/>dhvaṃsasya pratiyogyasamānakālīnatvasvābhāvyādityarthaḥ | atiriktā-
<br/>bhāvapakṣe bādhakāntaramāśaṅkate | astu tarhīti | dhvaṃso na jāyate
<br/>nirupādānatvādākāśavadityarthaḥ | upādānaṃ samavāyikāraṇam |
<br/>ihedānīṃ ghaṭo naṣṭa iti pratyakṣeṇa dhvaṃsasyotpannatvameva viṣayī-
<br/>kriyate, tathā cānutpāde sādhye dharmigrāhakamānabādha ityarthaḥ |
<br/>nirupādherbādhasyānavakāśādupādhimāha | bhāveti | yadyapyabhāvāntare
<br/>sādhyāvyāpakoyamupādhistathāpi dhvaṃsetaratvamihopādhitvena viva-
<br/>kṣitam, na ca pakṣetaratvaṃ, bādhonnītasya tasyānumatatvāt | nanu dhvaṃso
<br/>na jāyate nirupādeyatvāt gotvādivadityastvanumānamityāha |
<br/>eteneti | nirupādeyatvaṃ dharmigrāhakapramāṇabādhena bādhonnītapakṣe-
<br/>taropādhigrāsena ca nirākāryatvena vyākhyātamityarthaḥ | guṇakarmā-
<pb n="257"/>
<br/>deśca guṇibhinnatvena middhau tatrānaikāntikaṃ kāryatvāśritatva<sup><small>1</small></sup>-
<br/>mityāha | guṇādīti ||</p>
<p>bhagīº ṭīº | nanu yadi ghaṭādbhinnastadabhāvastadā tadatpattā-
<br/>vapi ghaṭasya na kiñciddhīyata iti ghaṭaḥ syādeva, nahi yo yadbhinnaḥ
<br/>sa tadabhāvātmā paṭotpāde'pi ghaṭasya nivṛttyāpatteḥ ato'bhāva-
<br/>syaivābhāvatādātmyasupalabhyata ityāha | bhinneti | astu tarhīti |
<br/>atiriktābhāva iti śeṣaḥ | janmanaḥ samavāyikāraṇavyāptatvāt
<br/>dhvaṃsasya cāsamavetatvena tadabhāvāt janmaiva nivarteta tathā ca dhvaṃso
<br/>na jāyate nirupādānatvāt prāgabhāvavadityarthaḥ | taddharmigrāhaka
<br/>mānabādhitaṃ dhvaṃsasya pratiyogijanyābhāvatayā tadgrāhakamānena
<br/>janyatvasyāpi viṣayīkaraṇādityāha | dharmmigrāhaketi | yadyapi
<br/>bhāvatvamupādhirabhāve sādhyāvyāpakaṃ tathāpi bādhonnītapakṣetaratva-
<br/>mupādhiranenopalakṣyata ityāśayenāha | bhāveti | yadyapi sphuṭe
<br/>vyabhicāre niṣphala upādhistathāpi nirupādherbādhānavakāśa ityu-
<br/>pādhiruktaḥ | bādhakāntaraṃ nirākāryatvenātidiśati | eteneti |
<br/>(tadu)upādeyaṃ samavetakāryaṃ tannirgataṃ yasmāt tat tathā tasya
<br/>bhāvastattvam | atrāpi dharmmigrāhakamānabādhonnītapakṣetaratvamupādhi-
<br/>rityarthaḥ | nirākaraṇāntaramāha | guṇādīti | yasya nopādeyaṃ
<br/>tanna jāyata iti guṇāderguṇyādibhyo bhedasiddhāvanaikāntikaṃ
<br/>tadasiddho vyāpyatvāsiddhamityarthaḥ ||</p>
<note n="257.1"><p>kāryānāśrayatvamiti 2 puº pāº |</p></note>
<pb n="258"/>
<p>raghuº ṭīº | bādhakāntaramāśaṅkate | bhinnābhāveti | nahya-
<br/>kāryotpāde akāraṇaṃ nivarttate ghaṭotpāde paṭanivṛttiprasaṅgādataḥ
<br/>kāryameva vināśa āsthīyata iti bhāvaḥ | bhinnamātra iva
<br/>kāryamātre'pi vināśabuddhivyavahārayorabhāvāt kāryaviśeṣa eva
<br/>vināśa āsthīyata ityāśayavān nirākaroti | neti | bādhakā-
<br/>ntaramāśaṅkate | astu tarhīti | janmana iti | janmavyāpakasya
<br/>sopādānatvasya nivṛttervyāpyasya janmano nivṛttiriti | dharmigrāha-
<br/>keti | ghaṭāderiva dhvaṃsasyāpi janyatāyāḥ pratyakṣasiddhatvāditi |
<br/>bhāveti | bhāvajanmana eva sopādānatvaniyamādityarthaḥ ||</p>
<p><b>astu tarhi vyāpakatvaṃ dhruvabhāvitvamiti cenna | atā-
<br/>dātmyāt atatkaraṇatvācca asmaddiśāpi vyāptigraho
<br/>na sāhityaniyamena virodhitayā viṣamasamayatvāt |
<br/>nāpi janmānantaryaniyamena tadasiddheḥ, siddhau vā tata
<br/>eva kṣaṇabhaṅgasiddheḥ | kimanena, bhaviṣyattāmātreṇa
<br/>vyāpakatvamastīti cedastu, na tvetāvatā hetvantarāna-
<br/>pekṣatvasiddhiḥ adyatanaghaṭasya śvastanakapālamālayaivānai-
<br/>kāntikatvāditi<sup><small>1</small></sup> |</b></p>
<p>śaṅkaº ṭīº | caturthaṃ dhruvabhāvitvaṃ nirākarttuṃ śaṅkate | astviti |
<br/>vyāpakatvaṃ pratiyogivyāpakatvaṃ vināśasyetyarthaḥ | tathā ca siddha-
<note n="258.1"><p>anaikāntāditi 2 puº pāº |</p></note>
<pb n="259"/>
<br/>mahetukatvaṃ nāśasyeti bhāvaḥ | paramate tādātmyatadutpattibhyāmeva
<br/>vyāptirityabhipretyāha | atādātmyāditi | yadā pratiyogī tadā
<br/>dhvasa iti kālagarbhāpi na vyāptirityāha | viṣamasamayatvāditi |
<br/>yaḥ pratiyogī sa eva vināśa iti tu pūrvameva nirastam | yatra
<br/>pratiyogī tatra dhvaṃsa iti deśagarbhāpi na vyāptirāśrayanāśajanya-
<br/>dravyādidhvaṃse vyabhicārāditi bhāvaḥ | svotpatyavyavahitottarakṣaṇa
<br/>eva dhvaṃsa ityapi niyamonāstyasiddherityāha | nāpīti | tata
<br/>eveti | etanniyamabalādevetyarthaḥ | tathā ca dhruvabhāvitvādahetukatva-
<br/>mahetukatvācca dhvaṃsasyāgrimakṣaṇa evotpāda iti prakriyāgauravamiti
<br/>bhāvaḥ | nanūtpannasya vināśo bhaviṣyatyavetyapi niyama evetyā-
<br/>śaṅkate | astviti | etādṛśadhruvabhāvitvenāhetukatva vā pratiyogi-
<br/>bhinnahetvanapekṣitvaṃ vā sādhayituṃ na śakyata ityarthaḥ | kuto na śakyata
<br/>ityata āha | adyataneti | śvastanakapālamālāyā avaśyaṃbhāvinyā
<br/>api mudgaraprahārādirūpahetvantarāpekṣitvanānaikāntyādityarthaḥ ||</p>
<p>bhagīº ṭīº | bauddhānāṃ tādātmyatadutpattibhyāmeva vyāptigrahaḥ
<br/>na ca dhvaṃsaḥ pratiyogyātmā na vā tatkāraṇamityāha | atā-
<br/>dātmyāditi | na dhvaṃsasya pratiyogimātrajanyatayā vyāpakatvaṃ tasya
<br/>sāmagrījanyatayā tadasiddheriti bhāvaḥ | asmanmatenāpi yadā
<br/>yadā pratiyogī tadā tadā dhvaṃsa iti na kālagarbhā vyāptiḥ
<br/>dhvaṃsapratiyoginorbhinnakālatvaniyamādityāha | asmaddiśeti | na
<br/>ca pratiyogyavyavahitottarakṣaṇabhāvitayā dhvaṃsasya vyāptigrahaḥ tasya
<pb n="260"/>
<br/>sādhyatvenāsiddherityāha | nāpīti | vyāptigrahaḥ ityanuṣajyate |
<br/>siddhau veti | tadgrāhakādeva mānāt kṣaṇabhaṅgasiddhirityarthaḥ |
<br/>bauddhamatena vyabhicāramāha | adyataneti | śvastanakapālamālāyā
<br/>ghaṭaṃ prati bhaviṣyattāmātreṇa vyāpakatve'pi hetvantarāpekṣatvādityarthaḥ |</p>
<p>raghuº ṭīº | pareṣāṃ tādātmyatadutpattibhyāmeva vyāpyatvagrahā-
<br/>dvyāpakatvamapi tadātmakatatkaraṇayoreva gṛhyate | na ca dhvaṃsaḥ prati-
<br/>yogyātmeti prāgevāveditaṃ na vā pratiyogikāraṇamiti natadvyāpa-
<br/>katvagraha ityāha | atādātmyādityādi | sāhityaniyamo hi
<br/>deśato vā syātkālato vā ? deśopi saṃyogī vā samavāyī vā ?
<br/>nādya gṛhe jātasyāpi prāṅgaṇe vināśopagamāt | netaraḥ āśraya-
<br/>nāśepi vināśopagamāt | dvitīyetvāha virodhitayetyādi |
<br/>virodhaḥ ekakālānavasthāyitvam |</p>
<p><b>etena sāpekṣatve vyabhicāro'pi syāt vināśa-
<br/>hetṛnāṃ pratibandhavaikalyasambhavāditi parāstam | kapāla-
<br/>santatitulyayogakṣematvāt vināśasyeti |</b></p>
<p><b>astu tarhi caramaḥ pakṣaḥ tathāhi vināśo na
<br/>jāyate abhāvatvāt prāgabhāvavat jāto'pi vā
<br/>nivartate jātatvāt ghaṭavaditi | naitadevam | prāgabhāvo
<br/>jāyate abhāvatvāt vināśitvādvā dhvaṃsavat ghaṭavadvā,
<pb n="261"/>
<br/>ajāto vā na nivartate ajātatvāt ākāśavat
<br/>śaśaviṣāṇavadvetivadasādhanatvāt |</b></p>
<p>śaṅkaº ṭīº | nanu yadi vināśasya hetvantarāpekṣā tadā
<br/>kadācidutpannopi bhāvo na naśyet hetusākalye satyapi pratibaṃdha-
<br/>saṃbhavāt hetūnāṃ vaikalyasyaiva (cā) vā saṃbhavādityāha | eteneti |
<br/>evaṃ sati kapālamālāpi kadācinna bhavedityapi saṃbhāvyeta
<br/>ityarthaḥ | caramaḥ pakṣa iti | dhruvabhāvitvavikalpasyeti śeṣaḥ |
<br/>sa cābhāvatvaṃ veti pakṣaḥ | dhruvabhāvitvaṃ vināśasyābhāvatvaṃ tathā ca
<br/>tenaivāhetutvamahetutve ca prayogaṃ svamatena darśayati | tathāhīti |
<br/>vipakṣabādhakamāha | jātopi veti | yadi jāyeta vinaśyeta
<br/>tathā ca ghaṭonmajjanaprasaṅga iti bhāvaḥ | atrāprayojakatvaṃ darśayati |
<br/>prāgabhāva iti | yathā prāgabhāvasyā' jātatve 'bhāvatvamaprayojakam,
<br/>tathā dhvasasyajātatve'bhāvatvamaprayojakam | tathā cānubhavatarkādi-
<br/>sācivyamihānusaraṇīyamiti bhāvaḥ | krameṇa dṛṣṭāntamāha | dhvaṃsa-
<br/>vadghaṭavadveti | vipakṣe bādhakamāha | ajāto veti | prāgabhāvo
<br/>yadi na jāyeta na nivartteta, nivarttate ca, tasmājjāyata ityarthaḥ |</p>
<p>bhagīº ṭīº | nanu yadi vināśaḥ pratiyogītarajanyaḥ
<br/>syāt kadācit tu nāśo'pi na syāt vināśahetūnāṃ kadācit
<br/>pratibandhena vaikalyasambhavādāha | eteneti | kapālamālāvaddhe-
<br/>tvantarānapekṣatvāvadhāraṇādityarthaḥ | caramaḥ pakṣaḥ abhāvatvamityarthaḥ |
<pb n="262"/>
<br/>vipakṣabādhakamāha | jāto veti | tathāca bhāvonmajjanāpattiriti
<br/>bhāvaḥ | hetudvaye krameṇa dṛṣṭāntadvayamāha | pradhvaṃsavaditi | vipakṣe
<br/>bādhakamāha | ajāto veti ||</p>
<p>raghuº ṭīº | utpannasyāpi pratiyoginoryadītaraviraheṇāpi
<br/>vināśājanakatvaṃ tadā yāvajjīvaṃ pratibandhakādivaśāt tadasamava-
<br/>hito vināśaṃ na janayedityutpannopi bhāvaḥ kaścidavināśī syāt,
<br/>na caivam, ato notpannasyetaraviraheṇa vināśājanakatvamiti,
<br/>tadidamutpattimatāṃ bhāvānāṃ vināśaniyamāsiddhau na siddhyatīti
<br/>tatsiddhiravaśyamupeyā, tathā cānvayavyatirekasiddhakāraṇabhāvānāṃ
<br/>sahakāriṇāṃ sarvatra samavadhānaṃ saiva sādhayiṣyatītyāśayavānāha |
<br/>etenetyādi | pratibandheti | pratibandhena vaikalyasyetyeke | pratibandha-
<br/>vaikalyayorityapare | caramaḥ pakṣo'bhāvatvameva | dhruvabhāvitvamiti |
<br/>janmavirahe hetvapekṣāvirahaḥ sutarāṃ sidhyatīti taṃ sādhayati |
<br/>tathāhīti | vipakṣe bādhakamāha, jātoveti | prāgabhāva iti |
<br/>abhāvatve hetau dhvaṃso vināśitve ca ghaṭo dṛṣṭāntaḥ | ajāto
<br/>vetyādivipakṣe bādhakaṃ bhāvāvacchinnetyādi yathāyogyaṃ dūṣaṇamūha-
<br/>nīyam | jātatvena vināśitve vināśitvena ca jātatve sādhye
<br/>sādhanāvacchinnasādhyavyāpakasya bhāvatvasyopādhitvāt tatra tayoraprayo-
<br/>jakatvaṃ vināśitvasya ca sopādhitayā jātatvāvyāpyatvena jātatvā-
<br/>bhāvonāvināśitvavyāpya iti tasyā'prayojakatvaṃ vipakṣabādhakayo-
<br/>ścāprayojakatvenājātatve jātatve cābhāvatvasyāprayojakatvam ||</p>
<pb n="263"/>
<p><b>kimeteṣāṃ dūṣaṇamiti cet ? bhāvāvacchinnavyāpti-
<br/>katvādaprayojakatvaṃ prākpradhvaṃsābhāvagrāhakapratyakṣabādhaḥ
<br/>prāk paścācca kāryonmajjanaprasaṅgalakṣaṇapratikūlatarkaśca |
<br/>athonmajjane ko doṣa iti cet ? kālavicchedapratyaya-
<br/>syānubhayātmakatvaprasaṅgaḥ | ayathārthatve tasya dvicandra-
<br/>darśanakāle candradeśavicchedavat tadvataḥ kālāvicchede
<br/>bhāvasya prākpradhvaṃsasahavṛttitvenāvirodhaprasaṅgāt |
<br/>yathārthatve tu bhedasthitau tadunmajjanānupapatteḥ | etena
<br/>prāgabhāvapradhvaṃsonmajjanaṃ tatka le ca prāgabhāvonmajja-
<br/>namapāstam | bhāvavadabhāvayorapi ubhayavirodhisva-
<br/>bhāvatvāditi |</b></p>
<p>śaṅkaº ṭīº | svamataparamatayordṛṣṭāntadvayamākāśavadityādi |
<br/>eteṣāmiti | anumānatarkāṇāmityarthaḥ | bhāvatveti | jāto vā
<br/>nivarteta jātatvādityatra ajāto vā na nivarteta ajātatvādityatra
<br/>ca sādhanadharmāvacchinnasādhyavyāpakaṃ bhāvatvamupādhirato vipakṣabādhaka-
<br/>dvayasya ābhāsatve dhvaṃsapakṣakaprāgabhāvapakṣakayoranumānayoraprayojaka-
<br/>tvamityarthaḥ | tarkayorbhāvatvāvacchinnavyāptikatvāddhetvoraprayojakatva-
<br/>miti yojanā | apavyākhyānamanyat | prāgiti | prāgityatrābhāva
<br/>iti sambadhyate | ihedānīṃ naṣṭa iti pradhvaṃsagrāhakaṃ pratyakṣaṃ tadbādhitaṃ
<br/>dhvaṃsasyājanyatvasādhanaṃ iha tantuṣu bhaviṣyati paṭa iti prāgabhāva-
<br/>grāhakaṃ pratyakṣaṃ tadbādhitaṃ ca prāgabhāve janyatvānumānaṃ, prāgabhāvasya
<pb n="264"/>
<br/>hi janyatve tasyāpi prāgabhāvāntaramevaṃ tasyāpyanavasthādusthatayā
<br/>pratyakṣamevaitādṛśaṃ nodīyāditi bhāvaḥ | prāgiti | prāgabhāvasyā
<br/>janyatvā<sup><small>1</small></sup>tpākvāryonmajjanaṃ pradhvaṃsasya nāśasatve paścātkāryonmajjana-
<br/>prasaṅga ityarthaḥ | nanu pūrvamapi ghaṭa āsīt kutaścinnimittā-
<br/>nnopalabhyata iti syādevaṃ dhvaṃsānantaramapi ghaṭaḥ syāt kutaści-
<br/>nnimittānnopalabhyata iti syādityāśaṅkate | atheti | kāleti |
<br/>ghaṭadhvaṃsānantaramidānīṃ ghaṭo nāstīti yaḥ kālavicchedapratyayaḥ sa
<br/>badyayathārthastadānīmapi ghaṭasattve dhvaṃsasattve ca tayorvirodho na syāt
<br/>dvayoḥ samānakālīnatvāt | yathārthatve tu ghaṭadhvaṃsa eva tadā
<br/>anubhūyate iti kuto ghaṭonmajjanaprasaṃga ityarthaḥ | anubhayātmaka-
<br/>tvamiti | yathārthatvāyathārthatvobhayānātmakatvamityarthaḥ | dvicandreti |
<br/>eka eva candromadhyevicchinnatvena yo'nubhūyate sa madhyepi yathāstyeva
<br/>vicchedapratyayasyāyathārthatvāt | evaṃ madhyepi ghaṭaḥ syādeva nāstīti
<br/>pratyayasyāyathārthatvādityarthaḥ | evaṃ prāgabhāvakālīnepi ghaṭe nāsti-
<br/>tāpratyayo vikalpanīyaḥ | nanu saṃtu prāgabhāvāḥ pradhvaṃsāśca anantā-
<br/>evaghaṭavirodhinastathā ca jātatvādvināśitvācceti hetū api
<br/>prāgabhāvotpannatvapradhvaṃsanāśitvasādhake samāhite bhavata iti cet |
<br/>na | pradhvaṃsānāṃ prāgabhāvānāṃ ca tāvatāṃ bhedānanubhavāt<sup><small>2</small></sup> |
<br/>hetudvaye ca bhāvatvasyopādheruktatvāt kalpanāgauravaprasaṅgācceti | nanu
<br/>ghaṭaprāgabhāvakāle ghaṭaścet nāsti tadā tadvirodhinā dhvaṃsena
<note n="264.1"><p>janyatve 1 puº pāº |</p></note>
<note n="264.2"><p>nanugamāt 2 puº pāº |</p></note>
<pb n="265"/>
<br/>bhavitavyamevaṃ ghaṭadhvasakāle ghaṭaścennāsti tadā prāgabhāvena bhavi-
<br/>tavyamekavirodhivirahasya<sup><small>1</small></sup> virodhyantaraniyatatvādityata āha |
<br/>eteneti | vicchedapratyayasyānubhayātmakatvaprasaṅgenetyarthaḥ | tarhi
<br/>virodhivigamakāle virodhyantaraṃ kathaṃ na bhavedityata āha |
<br/>bhāvavaditi | yathā ghaṭasya prāgabhāvapradhvaṃsau virodhinau tathā
<br/>prāgabhāvasya ghaṭataddhvaṃsau dhvaṃsasya ca ghaṭatatprāgabhāvāviti nāsau
<br/>virodhivigasakāla ityarthaḥ ||</p>
<p>bhagīº ṭīº | bhāvāvacchinneti | atra prāgabhāvāvacchinna-
<br/>sattāyogitvaṃ sādhyamato'bhāvatvaṃ nābhāvāntare sādhyāvyāpakamiti
<br/>sampradāyavidaḥ | yadvā pūrvāparitoṣeṇāha | prāgiti | abhāvapadaṃ
<br/>prāgityanenāpi sambadhyate | dhvaṃso na jāyata ityatra dhvaṃsagrāhaka-
<br/>mānabādhaḥ pratiyogijanyābhāvasya dhvaṃsatvāt, tathā prāgabhāvo
<br/>jāyata ityatrāpi, tathāhi tantuṣu paṭo bhaviṣyatīti buddhiḥ
<br/>prāgabhāve pramāṇaṃ tasya ca jātatve tasyāpyanyaḥ prāgabhāvaḥ ityanavasthayā
<br/>prāgabhāvajñānameva na syādityarthaḥ | prākpaścācceti | prāgabhāvasya
<br/>jātatve tadanādhārakṣaṇasya prāgabhāvadhvaṃsānādhārakṣaṇatvena pratiyogyā-
<br/>dhārattvaprasaṅgaḥ | eva dhvaṃsasya dhvaṃsapratiyogitve tadanādhārakṣaṇasya
<br/>prāgabhāvadhvaṃsānādhārakṣaṇatvena pratiyogyādhāratvaprasaṅgaḥ | nanu yathā
<br/>prāgabhāvasya pratiyogitaddhvaṃsobhayavirodhitvaṃ tathā prāgabhāvaprāga-
<note n="265.1"><p>ekavirodhivirahakālasya 2 puº pāº |</p></note>
<pb n="266"/>
<br/>bhāvasyāpi, evaṃ dhvaṃsadhvaṃsasyāpi pratiyogiprāgabhāvobhayavirodhitvaṃ
<br/>syāditi noktadoṣaḥ | maivam | atra vyavahārasyānyathopapatteḥ | nanu
<br/>yo'yaṃ paṭādirutpadyamāno dṛśyate sa pūrvamapyutpannaḥ kiṃ tu
<br/>dhvaṃsenāntarita āsīdevaṃ prāgabhāve'pi vācyamityāśayenāha |
<br/>atheti | anubhayātmaketi | dhvaṃsaprāgabhāvābhyāṃ vicchinnasya
<br/>ghaṭasyānubhave yathārthatvāyathārthatve ubhaye apyanupapanne syātāmityarthaḥ |
<br/>atrāyathārthatve bādhakamāha | ayathārthatva iti | kālaviccheda-
<br/>pratyayasyāyathārthatvaṃ viṣayābhāvasatyatve syāditi pratyayā'yathārtha-
<br/>tvānupapattyā pratyetavyānyathābhāvasyāvaśyakatve bhāvābhāvayorekakāla-
<br/>sattvāt virodho na syādityarthaḥ | yathārthatve tviti | pūrvāpara-
<br/>kālavartinormadhyakāle'pi sattvena sthairyāpattyā tayorbhedasiddhau
<br/>svīkṛtonmajjanābhāvāpattirityarthaḥ | nanu ghaṭadhvaṃsakāle prāga-
<br/>bhāvasya dhvaṃsasattve tasyāpi prāgabhāvo'nya ityanavasthā syāt tathā ca
<br/>tadasattvaṃ vācyam evaṃ sati prāgabhāvonmajjanāpattiḥ evaṃ ghaṭaprāga-
<br/>bhāvakāle ghaṭadhvaṃsasya prāgabhāvāstitve tasyāpi dhvaṃso'nyastasyāpi
<br/>prāgabhāvo'para ityanavasthāpattyā ghaṭaprāgabhāvāsattve tadānīṃ dhvaṃsaprasaṅga
<br/>ityata āha | eteneti | bhāvavaditi | yathā ghaṭasya virodhinau
<br/>tatprāgabhāvapradhvaṃsāviti tatkāle na ghaṭasyonmajjanaṃ tathā tatprāga-
<br/>bhāvasya ghaṭatatpradhvaṃsau ghaṭapradhvaṃsasya ca ghaṭatatprāgabhāvāviti na
<br/>tayorunmajjanamityarthaḥ | na caivaṃ pratiyogitvāviśeṣeṇa ghaṭaprāga-
<br/>bhāvasya ghaṭapradhvaṃsanirūpyatvāpattiḥ bhāvatvasyopādhitvāt |</p>
<pb n="267"/>
<p>raghuº ṭīº | prāgityādi | prāgabhāvasya janyatve sādhye yadyapi
<br/>pratyakṣeṇa na bādhaḥ tasyājanyatvāgrāhakatvāt tathāpi pratyakṣataḥ siddhasya
<br/>prāgabhāvasya prāgabhāvāntarakalpanāyāmanavasthānādajanyattvasiddhyā pratya-
<br/>kṣabādho 'bhihitaḥ dhvaṃsasyājanyatve sādhye tajjanyatvagrāhakapratyakṣabādhaḥ
<br/>prāgabhāvasya janyatve tatpūrvaṃ dhvaṃsasya ca vināśitve paścātkāryasatva-
<br/>prasaṅgodhvaṃsaprāgabhāvānādhārakālasya pratiyogimatvaniyamādityāha |
<br/>prāgiti | anubhayeti | yathārtho'yathārthaścetyubhayam | bhāvavaditi |
<br/>yathā bhāvasya pratiyogino dhvaṃsaprāgabhāvavirodhittvaṃ tathā dhvaṃsasya
<br/>pratiyogiprāgabhāvayoḥ prāgabhāvasya ca dhvaṃsapratiyoginorvirodhitva-
<br/>mityarthaḥ | na caivaṃ dhvaṃsaprāgabhāvaparamparayorapi bhāvavirodhitvānno-
<br/>nmajjanamiti vācyam | anantatādṛśakalpanāmapekṣya lāghavena
<br/>tayorevānantatvānāditvayoḥ kalpanāyā nyāyyatvāt |</p>
<p><b>kutaḥ punaḥ sthirasiddhiḥ ? pratyabhijñānāt kṣaṇika-
<br/>tvānupapatteśca | lakṣaṇābhedena vyabhicārijātīyatvāt
<br/>pratyabhijñā na pramāṇamiti cenna | avāntaralakṣaṇabhede-
<br/>nābyabhicāraniyamāt | kiṃ taditi cet ? viruddhadharmā-
<br/>saṃsṛṣṭaviṣayatvaṃ siddhaṃ ca tadatra | evambhūtamapi kadā-
<br/>cidvyabhicarediti cenna | viruddhadharmasaṃsargānāskandi-
<br/>tasyaikatvapratyayasya vyabhicāre sarvatraikatvocchedaprasaṅgāt
<br/>tathā cānekatvamapi na syāditi bhava niṣkiñcanaḥ |
<pb n="268"/>
<br/>tasmādbhedapravṛttāvavaśyaṃ viruddhadharmasaṃsargaḥ tadasaṃsarge vā
<br/>??vaśyaṃ bhedavyāvṛttiriti bhedābhedavyavahāramaryādā |</b></p>
<p>śaṅkaº ṭīº | evaṃ sthairye yathā bādhakaṃ pramāṇaṃ nāsti tathā
<br/>sādhakamapi nāsti tathā ca sādhakabādhakamānābhāvāt saṃśayaḥ
<br/>syādityanuśayena pṛcchati | kutaḥ punariti | uttaraṃ pratyabhijñā-
<br/>nāditi | sa evāyaṃ ghaṭa iti pratyakṣameva pūrvāparakālayorabheda-
<br/>grāhakamityarthaḥ | mānāntaramāha | kṣaṇikatvānupapatteḥ | apoha-
<br/>vādanirāsena gotvādisāmānyānāṃ deśakālānugatānāṃ kṣaṇikatvaṃ
<br/>sarvathāpyanupapannamiti tadgrāhakamānādeva sthairyasiddhiritihṛdayam |
<br/>nanu tattedaṃtollekhijñānatvameva pratyabhijñānasya lakṣaṇaṃ tacca jñānādi-
<br/>pratyabhijñānepyastīti vyabhicārijātīyatvena tadapramāṇamiti śaṅkate |
<br/>lakṣaṇeti | pratyabhijñānamātraṃ na pramāṇamapi tu pratyabhijñānaviśeṣa
<br/>iti pariharati | avāntareti | kiṃ taditi | apramāṇarūpa-
<br/>pratyabhijñānavyāvarttakaṃ kiṃ lakṣaṇamityarthaḥ | nanu sarvakṣa sāmarthyā-
<br/>sāmarthyalakṣaṇaviruddhadharmasaṃsargasya darśitattvādviśiṣṭaṃ pratyabhijñānama-
<br/>siddhasetvetyata āha | siddhamiti | tatsādhakaprasaṅgatadviparyaya-
<br/>nirāsena siddhaseva tādṛśaṃ pratyabhijñānamityarthaḥ | evambhūtamiti |
<br/>viruddhadharmāsaṃsṛṣṭaviṣayamityarthaḥ | sarvatreti | kṣaṇikamapyekaṃ na
<br/>syādityarthaḥ | mābhūdekatvaṃ tataḥ kimityata āha | tathā ceti |
<br/>ekatvaparyudāsātmakatvādanekatvasyetyarthaḥ | vyabhicārābhāvamevopa-
<br/>saṃharati | tasmāditi |</p>
<pb n="269"/>
<p>bhagīº ṭīº | kuta iti | etāvatāpi sādhakabādhaka-
<br/>mānābhāvāt sthairye saṃśayaḥ syādityarthaḥ | sthairye mānaṃ pratyakṣamāha |
<br/>pratyabhijñānāditi | pūrvāparakālīnayorabhedagrāhakatvādityarthaḥ |
<br/>mānāntaramāha | kṣaṇikatveti | kṣaṇikatve bhāvānāṃ nānādeśa-
<br/>kālānugatavidhirūpasāmānyānupapattestatsādhakameva mānaṃ sthairyamapi
<br/>viṣayīkarotītyarthaḥ | nanu yathārthapratyabhijñānamasiddhamayathārthaṃ
<br/>viruddhaṃ pratyabhijñānamātraṃ vyabhicārīti na mānamityāha |
<br/>lakṣaṇeti | lakṣaṇamabhedavyāpyatāvacchedakaṃ pratyabhijñānatvamabhimataṃ
<br/>taccāyathārthapratyabhijñānasādhāraṇatayā na gamakamityarthaḥ | pratya-
<br/>bhijñānamātraṃ na tathāpi tu viruddhadharmāsaṃsṛṣṭaviṣayaviśeṣita-
<br/>mityāha | avāntareti |</p>
<p>raghuº ṭīº | bādhakānavatārepi vinā sādhakaṃ nārthasiddhi
<br/>rityāśayena pṛcchati | kutaḥ punariti | uttara pratyabhijñānāditi |
<br/>pūrvāparakālīnābhedāvagāhipratyakṣameva sthairyapramāṇamityarthaḥ | arthā-
<br/>pattiṃ pramāṇayati | kṣaṇikatveti | kṣaṇikatve anugatagavādivyava
<br/>hārasyānupapatterityarthaḥ | niścitārthavyabhicārajvālādipratyabhijñā-
<br/>sādhāraṇaṃ pratyabhijñātvaṃ na prāmāṇyaprayojakaṃ na cātra tatprayoja-
<br/>kāntaramīkṣāmahe ityāśaṅkate | lakṣaṇeti | avyabhicāro yathārtha-
<br/>tvam | viruddhadharmmāsaṃsṛṣṭaviṣayamapi sandigdhāprāmāṇyamiti śaṅkate
<br/>evambhūtamapīti ||</p>
<pb n="270"/>
<p><b>niṣkampapradīpakuḍmaleṣu nipuṇaṃ nibhālayanto'pi na
<br/>viruddhadharmasaṃsargamīkṣāmahe, atha ca pratyabhijñānamavadhūya
<br/>tatra bheda eva padaṃ vidhatta iti cet ? kasya pramāṇasya
<br/>balena | āśrayanāśasya hutāśananāśahetutvena vijñā
<br/>tatvāt tasya cātra pratikṣaṇamupalabdheḥ, vartitailayo-
<br/>ruttarottaramapacīyamānatvāt pūrvasya nāśa uttarotpādaśca
<br/>nyāyasiddha iti cet ? nanvayaṃ pratyanīkadharmasaṃsarga eva,
<br/>naṣṭatva naṣṭatvayorāśrayanāśānāśayorvā ekatra tejasya-
<br/>nupapatteḥ |</b></p>
<p>śaṅkaº ṭīº | nanu bhedapravṛtteravaśyaṃ viruddhadharmasaṃsarga ityeva
<br/>niyamo nāsti niṣkampapradīpe bhede satyapi viruddhadharmasaṃsargā-
<br/>bhāvādityāha | niṣkampeti | kasyeti | pradīpe kena pramāṇena
<br/>bhedaḥ siddha ityarthaḥ | bhedasādhakaṃ pramāṇamupanyasyati paraḥ āśraya-
<br/>nāśasyeti | āśrayo'tra nimittakāraṇamindhanādiḥ | pratikṣaṇa-
<br/>miti | sūkṣmakālopalakṣaṇam | pūrvasya dīpasya | evamuttarasyeti |
<br/>nyāyasiddha iti | dīpo nāśapratiyogī naṣṭāśrayatvāditi nyāya-
<br/>siddha ityarthaḥ | nanvayamiti | pūrvasya nāśa uttarasyotpāda iti
<br/>vadatā tvayaiva naṣṭānaṣṭatvalakṣaṇaviruddhadharmasaṃsargaḥ svīkṛta ityarthaḥ |
<br/>āśrayanāśānāśayoriti | naṣṭāśrayatvānaṣṭāśrayatvayorityarthaḥ ||</p>
<pb n="271"/>
<p>bhagīº ṭīº | nanu vāstavaviruddhadharmāsaṃsṛṣṭaviṣayatvamasiddha-
<br/>miti darśanaṃ hetūkarttavyaṃ tacca vyabhicārītyāha | niṣkampeti |
<br/>yadvā viruddhadharmasaṃsṛṣṭatvaṃ vyabhicaratītyāha | niṣkampeti | āśra-
<br/>yeti | indhanamihāśrayaḥ | na ca tailanāśanāśyatvaṃ caramadīpasyaiveti
<br/>dīpāntare vyāptigrahabādhakamaikyapratyabhijñānaṃ syāditi vācyam |
<br/>sāmānyataḥ kāryakāraṇabhāve bādhakābhāvāt lāghavācca dīpatvenaiva
<br/>tailanāśanāśyatvāt | nanviti | tathā ca viruddhadharmasaṃsargaṃ vinā
<br/>na bheda ityarthaḥ |</p>
<p>raghuº ṭīº | tādṛśamapi niścitāprāmāṇyamityāśaṅkate |
<br/>niṣkampeti | āśrayeti | yathālokānubhavametat | vastutastūtpannasya
<br/>vahneravayavakriyādikrameṇa nāśo vahnyantarasya kāraṇābhāvādanutpādaḥ |
<br/>avayavānāṃ visarālusvabhāvatvāccāśuvināśo'navaratānubhūyamāna-
<br/>parimāṇabhedasiddha iti ||</p>
<p><b>so'yaṃ śataṃ śiraśchede'pi na dadāti viṃśatipañcakaṃ
<br/>tu prayacchatīti kimatra brūmaḥ | bhaviṣyati tarhi ihāpi
<br/>viruddhasaṃsargo durūha iti cet ? atha sa evāyaṃ sphaṭika
<br/>ityatra pramāṇapratītasaṃsargāṇāṃ virodha āśaṅkyate ?
<br/>tatpratītavirodhānāṃ saṃsargaḥ ? athāpratītasvarūpavirodha-
<br/>saṃsargā eva kecidviruddhatayā ? saṃsṛṣṭatayā ? veti |</b></p>
<pb n="272"/>
<p>śaṅkaº ṭīº | soyamiti | viruddhadharmasaṃsargaṃ sākṣānna svīkaroti
<br/>prakārāntareṇa ca tamevāhetyarthaḥ | ihāpīti | satyapratyabhijñāna-
<br/>viṣaye'pītyarthaḥ | pramāṇapratīteti | sattvadravyatvasphaṭikatvādīnā-
<br/>mityarthaḥ | pratīteti | gotvāśvatvādīnāmityarthaḥ | apratīteti |
<br/>kauciddharmāvihāpi viruddhau syātāmitiśaṅkāmātramityarthaḥ ||</p>
<p>bhagīº ṭīº | nanu kuto'pyāpatato viruddhadharmādarśane'pi
<br/>tatsambhāvanā syādityāha | bhaviṣyatīti | atheti | na pratītaḥ
<br/>svarūpaṃ virodhaḥ saṃsargataśca yeṣāṃ te tathā |</p>
<p>raghuº ṭīº | bhavatu prāmāṇyaprayojakaṃ viruddhadharmāsaṃsṛṣṭa-
<br/>viṣayatvaṃ na tu tatprakṛta ityāśaṅkate | bhaviṣyatīti | apratīteti |
<br/>na pratītaṃ svarūpaṃ virodho dharmisaṃsargaḥ yeṣāṃ te tathā ||</p>
<p><b>na prathamaḥ prāgeva nirākṛtatvāt | na dvitīyaḥ
<br/>ayogyānāmanupalambhabādhitatvāt | ayogyānāmapi
<br/>kāraṇādivyāpyavyāpakavigamavilokanavyāvartitatvāt |
<br/>na tṛtīyaḥ tasyātiprasañjakatayā sarvatraikattvocchedaprasaṅgā-
<br/>diti |</b></p>
<p><b>etena pratyabhijñānādeva lakṣaṇabhāgamākṛṣya anu-
<br/>mānena sthairyasiddhiḥ | tathāhi vivādādhyāsitobhāvaḥ
<pb n="273"/>
<br/>kālabhede'pi na bhidyate tadbhede'pi viruddhadharmāsaṃsṛṣṭa-
<br/>tvāt yo yadbhede'pi na viruddhadharmasaṃsṛṣṭo nāsau
<br/>tadbhede'pi bhidyate yathā pratisambandhiparamāṇubhede'pi
<br/>ekaḥ paramāṇuḥ tathā cāyaṃ vivādādhyāsitobhāvaḥ
<br/>tasmāt kālabhede'pi na bhidyata iti |</b></p>
<p>śaṅkaº ṭīº | prāgeveti | sāmarthyāsāmarthyakaraṇākaraṇādīnāṃ
<br/>pūrvameva nirākṛtattvādityarthaḥ | ayogyānāmiti | manastvātmatva-
<br/>cakṣuṣṭvapramṛtīnāmityarthaḥ | kāraṇādīti | ādipadena kāryagrahaṇaṃ
<br/>vyāpyavyāpakapadābhyāṃ kāryakāraṇavyatiriktavyāpyavyāpakagrahaṇaṃ tathā
<br/>ca dvandvaḥ | vyāpyapadena ca samavyāpyamabhimatam | vyāpakapadena tadbhinnaṃ
<br/>vyāpakaṃ yathāyogyamatrohanīyam | karmadhārayaḥ samāsa ihetyeke |
<br/>vyarthaviśeṣyatābhayenāha | lakṣaṇabhāgeti | tadeva darśayati | vivādā-
<br/>dhyāsita iti | nanu kṣaṇikopi bhāvaḥ svasmānnabhidyata eveti
<br/>siddhasādhanaṃ syādata āha | kālabhedeti | nanu kālabhedasaṃsarga eva
<br/>viruddhadharmasaṃsargaḥ syādityasiddhoviruddhadharmāsaṃsṛṣṭatvā<sup><small>1</small></sup>dityayaṃ hetu-
<br/>rityata āha | tadbhedepīti | kramikakālabhedasyāviruddhatvāditi
<br/>bhāvaḥ | nanu saṃyogavibhāgalakṣaṇaviruddhadharmādhyāso bījādāvapi
<br/>tathā śyāmapākaraktādiviruddhadharmādhyāso ghaṭādāvapīti cet | na |
<br/>teṣāṃ kālabhedenāvirodhāt | na hi yo yadā śyāmaḥ sa eva tadā
<br/>raktaḥ | tadbhedepīti svarūpākhyānaparameva | ayaṃ vivādādhyāsito
<note n="273.1"><p>dharmāviśiṣṭatvāº 2 puº pāº |</p></note>
<pb n="274"/>
<br/>ghaṭo bhāvikapālamālāparyataṃ na vinaśyati vināśakāraṇāsamava-
<br/>hitatvāt vinaṣṭatvenāpratīyamānatvāttādrūpyeṇa pratyabhijñāyamānatvāt
<br/>sabhāgasaṃtānatvena vivakṣito ghaṭo na nānā ekatvena pratīyamānatvāt |
<br/>kṣaṇikaparamāṇuvat | prātaḥkāle dṛṣṭoyaṃ ghaṭo madhyaṃdinasthāyī
<br/>tadantarālasamaye vināśakāraṇāsamavahitatvādityādi kathañciddraṣṭa-
<br/>vyam | vastutaḥ pratyakṣameva sthairye pramāṇaṃ svotpattyavyavahitottarakṣaṇa-
<br/>vṛttidhvaṃsapratiyogitvasya sarvapramāṇabādhitatvāditibhāvaḥ | pratisamba-
<br/>ndhīti | ṣaṭkena yugapadyogepyeka eva paramāṇuryathetyarthaḥ ||</p>
<p>bhagīº ṭīº | prāgeveti | sāmarthyāsāmarthyādisaṃsarganirā-
<br/>senetyarthaḥ | kāraṇādivyāpaketi karmadhārayaḥ | ādipadāt
<br/>kāryaṃ | yadyapi kāryaṃ vyāpyaṃ, na ca tannivṛttyā vyāpakanivṛttiḥ
<br/>tathāpi vyāpakatve sati yadvyāpyaṃ samaniyataṃ tadatra vivakṣitaṃ yathā
<br/>sparśakampādi vāyoḥ | anumānabhāvenāpi pratyabhijñānaṃ pramāṇayati |
<br/>eteneti | yathārthapratyabhijñānalakṣaṇarūpo bhāgo viruddhadharmasaṃsṛṣṭa-
<br/>ttvamityarthaḥ | na ca tatsahitameva pratyabhijñānaṃ liṅgamastu kiṃ
<br/>lakṣaṇabhāgākarṣaṇeneti vācyam | asamarthaviśeṣyatvaprasaṅgāt | na
<br/>bhidyata ityetāvanmātre sādhye kṣaṇiko'pi bhāvaḥ svasmānna bhidyata
<br/>eveti siddhasādhanaṃ syādityata uktam | kālabhede'pīti | nanu
<br/>sādhyasādhanayoḥ sahacārānupadarśanādvyāpyatvāsiddhiḥ | yattadbhyāṃ
<br/>vyāptigrahasyānanugamenāśakyatvāt | viruddhadharmāsaṃsṛṣṭatvādityasyaiva
<br/>gamakatve tadbhede'pīti viśeṣaṇavaiyarthyaṃ | na ca kālabheda eva viruddho
<pb n="275"/>
<br/>dharmaḥ syādityasiddhivāraṇārtha taditi vācyam | asiddhivāraka-
<br/>viśeṣaṇasyāpi vyarthatvāt | atrāhuḥ vivādādhyāsitā bījakālā
<br/>ekabījasambandhinaḥ viruddhadharmāsaṃsṛṣṭasambandhitvāt aṅkurasāmagrī-
<br/>madhyagatāṅkurakurvadrūpabījasambandhisahakāricakravat | yadvā etatkālīno
<br/>bhāvo'nyakālīnānna bhidyate tadviruddhadharmāsaṃsṛṣṭatvādityatra tātparyam |</p>
<p>raghuº ṭīº | kāraṇādītyādipadena kāryasya saṃgrahastasyāpi
<br/>caramasāmagrīniveśikāraṇavyāpakatvāt | vyāpyaṃ samaniyataṃ | snehāde-
<br/>rjalatvādi | vyāpakaṃ viṣamavyāpakaṃ tasyaiva dravyatvādi lakṣaṇabhāgaṃ
<br/>viruddhadharmāsaṃsṛṣṭatvam | yadyapi pratyabhijñānasyāpi hetutve na kṣatirdhūma-
<br/>prāgabhāvavadavaiyarthyāt tathāpi tanmātrasya vyabhicāritayā viśiṣṭa-
<br/>syopādeyatve prathamopasthitattvādviśeṣaṇasyaiva hetūkaraṇamucitamityā-
<br/>śayaḥ | tadeva darśayati | vivādeti | nanu kṣaṇikopi bhāvo na
<br/>bhidyata eva svasmādata āha | bhedepīti | uttarakālīno bhāvaḥ
<br/>pūrvakālīnāttasmānna bhidyate tadviruddhadharmāsaṃsṛṣṭatvāditi prayogārthaḥ ||</p>
<p><b>atra<sup><small>1</small></sup> vyāptau na kaścit vipratipadyate pakṣadharmatā
<br/>tu prasādhitaiva kṣaṇikatvānupapattiścānugatavyavahārāna-
<br/>nyathāsiddheḥ | śabdaliṅgavikalpā hi sādhāraṇaṃ rūpama-
<note n="275.1"><p>atra ceti pāṭho raghunāthaśiromaṇi sammataḥ |</p></note>
<pb n="276"/>
<br/>nupasthāpayanto na tṛṇakubjīkaraṇe'pi samarthā itya-
<br/>vivādaṃ bāhyārthasthitau sthirāsthiravicārāt |</b></p>
<p>śaṅkaº ṭīº | na kaściditi | anyathaikasminnapi kṣaṇe bhāvo
<br/>bhidyeteti vipakṣavādhikā tvayā pīyaṃ vyāptirabhyupagantavyetyarthaḥ |
<br/>nanu nānākṣaṇasthāyināṃ viruddhadharmāsaṃsṛṣṭatvaṃ heturevāsiddha ityata
<br/>āha | anugateti | deśakālānugataṃ dharmaṃ vinā'nugatavyavahāra
<br/>eva na syādityarthaḥ | nanu yadi deśakālānugato dharmaḥ pratīti-
<br/>pathamavataret tadā tasya sthairyacintā, tadeva tu nāstītyata āha |
<br/>śabdeti | saṅketagrahārthaṃ vyāptigrahārthamanugatavikalpārthaṃ ca sādhāraṇa-
<br/>rūpabhānamavaśyamabhyupagantavyamityarthaḥ | tṛṇeti | anugatarūpāvaccheda-
<br/>mantareṇa vyāptisaṅketayoragrahe'numitiśābdajñānānudaye tadadhīne
<br/>pravṛttinivṛttī na syātāmiṣṭatāvacchedakadharmagrahaṃ vinā toyādi-
<br/>vikalpānāṃ pravarttakatā ca na syādityarthaḥ | nanvastu jñānātmakameva
<br/>sādhāraṇaṃ rūpaṃ tathāpi gotvādīnāṃ bāhyānāṃ kathaṃ sthairyamityata
<br/>āha | bāhyārtheti | bāhyasyārthasya vyavasthāpanīyatvādityarthaḥ ||</p>
<p>bhagīº ṭīº | atra vyāpyatvāsiddhisvarūpāsiddhī nivārayati |
<br/>atra ceti | sthairyasādhakadvitīyahetāvasiddhiṃ nivārayannāha |
<br/>kṣaṇikatveti | kṣaṇikatve vastūnāṃ kālāntarānugatavyavahāro na
<br/>syāt tadasiddhau ca vyāptyagrahe anumānānna kṣaṇikatvasiddhirityarthaḥ |
<br/>tadevopapādayati | śabdeti | gṛhītasaṅketā eva śabdāḥ svārtha-
<pb n="277"/>
<br/>saṃsargabodhakāḥ saṅketaśca sādhāraṇarūpapuraskāreṇaiva gṛhyate liṅgamapi
<br/>gṛhītavyāptikaṃ gamakaṃ vyāptiścānugatadharmāvacchedena gṛhyate savi
<br/>kalpakamapi pravarttakamiṣṭasādhanatājñānarūpaṃ tacca tajjātīyatvaliṅga-
<br/>prabhavamiti sarvatrānugatamatiraṅgīkartavyetyarthaḥ | bāhyārtheti | vijñāna-
<br/>vāde jñānānāṃ svasvamātranimagnamūrttikatayā sthiratvāsthiratve na
<br/>viṣayāviti koṭyaprasiddhernna vicāraḥ syādityarthaḥ | na ca vijñāna-
<br/>rūpe eva te tatrāpi siddhe iti yuktaṃ, tanmate'pi jñānarūpasthira-
<br/>tvasya jñānāntarāviṣayatvāt ||</p>
<p>raghuº ṭīº | sarvabhāvānāṃ kṣaṇikatve 'nanyathāsiddhānekakālā-
<br/>nugatagavādivyavahārānupapattirakṣaṇikatvaṃ sādhayatītyāha | kṣaṇika-
<br/>ttveti | ananyathāsiddhānugatavyavahārabalāt kṣaṇikattvabādhāda-
<br/>kṣaṇikatvasiddhirityapi kaścit | śabdeti | anugatadharmāvacchinna-
<br/>samayaniyamagrahādhīnapravṛttikayorapravṛttireva śabdaliṅgayorantareṇā-
<br/>nugatadharmaṃ tathā gṛhīteṣṭajanakajātīyatvaṃ rajatatvādirūpaṃ samullikhya-
<br/>pravarttayato vikalpasyāpītyarthaḥ | śabdena liṅgena ca vikalpaityartha
<br/>ityapi kaścit | bāhyārtheti | vijñānavāde vijñānānāṃ svamātrasā-
<br/>kṣikattvādanyenānyasyāgrahaṇādanekakṣaṇaghaṭitamūrttikayoḥ sthairyāsthairyayoḥ
<br/>kenāpyanullekhāt koṭyaprasiddhyā vivādasyaivāsambhavādityarthaḥ ityeke |
<br/>bāhyārthamabhyupetya sthairyāsthairyavivādasyārabdhatvādityartha ityanye ||</p>
<pb n="278"/>
<p><b>taccālīkaṃ vā ākāro vā bāhyaṃ vastu veti trayaḥ
<br/>pakṣāḥ | tatra na prathamaḥ pakṣaḥ taddhi na tāvadanubhavādeva
<br/>tathā vyavasthāpyaṃ tasyālīkatvānullekhāt tathātve vā
<br/>pravṛttivirodhāt nahyalīkameva tat ityanubhūyāpyartha-
<br/>kriyārthī pravarttate | anyanivṛttisphuraṇānnaiṣa doṣa iti
<br/>cet etadevāsat vidhirūpasyaiva sphuraṇāt | na hi
<br/>śabdaliṅgābhyāmiha mahīdharoddeśe anagnirna bhavatīti
<br/>sphuraṇamapi tvagnirastīti |</b></p>
<p>śaṅkaº ṭīº | taddhīti | anugatasvarūpamityarthaḥ | tathā vyava-
<br/>sthāpyamiti | alīkatvena vyavasthāpyamityarthaḥ | tathātve veti | alī-
<br/>katvenollikhyamānatve vā ityarthaḥ | tadevāha | na hīti | anya-
<br/>nivṛtirūpatayā sphuraṇamevālīkasphuraṇaṃ brūmo na tvalīkatvena sphuraṇam |
<br/>tathā ca nedamarajatamitijñātvaiva rajatārthī pravarttata iti ko doṣa
<br/>ityāha | anyeti | vidhirūpasyaiveti | na hyanubhavopi vyākhyāya
<br/>kalpyata iti bhāvaḥ | etadevāha | na ceti | vyavasāye hi viṣaya
<br/>vyavasthā'nuvyavasāyādhīnā | anuvyavasāyaśca rajatamaha pratyemītyā-
<br/>kāro na ttvarajatamidaṃ na bhavatīti pratyemītyākāra iti bhāvaḥ ||</p>
<p>bhagīº ṭīº | tacceti | anugatarūpamityarthaḥ | ākāro
<br/>veti | yadyapyalīkatvanirākaraṇenaiva prakṛtasiddhirityarthāntaraṃ tathāpi
<br/>ākārākāriṇorabhedādākāriṇaścānanugatatvāt kva sthairyamiti
<pb n="279"/>
<br/>bhāvaḥ | gavādipadaṃ vyāvṛttivācakaṃ na vā vyāvṛttipadameva tathā
<br/>prasiddham | anugatadharme bhāvatvaṃ varttate na vā ityapohe vipratipattiḥ |
<br/>nanu gauriti vikalpe'tadvyāvṛttirevālīkā sphurati na tvalīkatve-
<br/>nāto na pravṛttivirodha ityāha | anyanivṛttīti | atyantābhāva-
<br/>rūpā vyāvṛttistatra bhāsata ityanubhavaviruddhamityāha | vidhirūpa-
<br/>syeti | tadeva spaṣṭayati | nahīti ||</p>
<p>raghuº ṭīº | tat anugatarūpaṃ | ākāroveti | yadyapi vika-
<br/>lpānāmapyanugato nīlatvādirākāro'tadvyāvṛttirūpatvādalīka eva
<br/>tathāpi bāhyāntarabhedena pṛthak vikalpaḥ | vikalpaviṣayānugata-
<br/>dharmmasyālīkatvaṃ kiṃ vikalpenaiva gṛhyate kiṃ vā mānāntarasiddham |
<br/>ādye taddhītyādi | dvitīyaṃ śaṅkate | anyeti | nivṛtteralīkatvaṃ
<br/>mānāntarasiddhamiti bhāvaḥ | anyanivṛtteratyantābhāvasyānyonyā-
<br/>bhāvasya vā ? tasyāpi kiṃ prādhānyena nivṛttiviśeṣaṇatayā
<br/>vā ? ādye | na hīti | vikalpasya viśeṣaviṣayatāyāṃ sa eva
<br/>taduttarabhāvī vā vikalpomānam | na cānagninivṛttiṃ pratyemīti-
<br/>vikalpopi tu agniṃ pratyemīti bhāvaḥ | etena dvitīyaṃ pratyuktam ||</p>
<p><b>yadyapi nivṛttimahaṃ pratyemīti na vikalpaḥ tathāpi
<br/>nivṛttipadārthollekha eva nivṛttyullekhaḥ | na hyanantarbhā-
<br/>vitaviśeṣaṇā viśiṣṭapratītirnāma, tato yathā sāmānya-
<pb n="280"/>
<br/>mahaṃ pratyemītyanuvyavasāyābhāve'pi sādhāraṇākārasphura-
<br/>ṇāt vikalpadhīḥ sāmānyabuddhiḥ pareṣāṃ tathā nivṛtta-
<br/>pratyayākṣiptā nivṛttibuddhirasmākamiti cet ? hanta
<br/>sādhāraṇākāraparisphuraṇe vidhirūpatayā yadi sāmānya-
<br/>bodhavyavasthā kimāyātamasphuradabhāvākāre cetasi nivṛ-
<br/>ttipratītivyavasthāyāḥ |</b></p>
<p>śaṅkaº ṭīº | atra śaṅkate | yadyapīti | itaravyāvṛttavastubhāna-
<br/>meva vyāvṛttibhānaṃ brūma ityarthaḥ | nivṛttimahaṃ pratyemītyanuvyavasāya-
<br/>stadā syādyadi vyavasāye nivṛttiḥ svātaṃtryeṇa sphurennatveva mityarthaḥ |
<br/>na vikalponānuvyavasāyaḥ | tathāpīti | rajatavyāvṛttamiti bhāne
<br/>viśeṣaṇatayā vyāvṛttibhānamāvaśyakamityarthaḥ | etadevopapādayati |
<br/>na hīti | yadyapi yathādaṇḍītyatrādaṇḍivyāvṛttibhānamasti | na
<br/>tu viśiṣya vyāvṛtyullekhaḥ | tathāpi viśeṣaṇabhānaṃ vyāvṛttibhāna-
<br/>nāntarīyakameva | atadvyāvṛttirvaiśiṣṭyamiti tavābhyupagamādityarthaḥ |
<br/>tadbhānepi tadvṛttiprakārabhānamāvaśyakamityatra dṛṣṭāntamāha |
<br/>yatheti | pareṣāṃ naiyāyikānāṃ | tatheti<sup><small>1</small></sup> | nivṛttapratyayaśce<sup><small>2</small></sup>nnūnaṃ
<br/>nivṛttipratyayopyastyevetyarthaḥ | vastugatyā yadvyāvṛttaṃ tadbhāsate na tu
<br/>vyāvṛttatvenāpi bhānamaṅgīkurmo yena vyāvṛttibhānaṃ syāt | vidhi-
<note n="280.1"><p>tathā ceti 2 puº pāº |</p></note>
<note n="280.2"><p>yaścenmūlaṃ 2 puº pāº |</p></note>
<pb n="281"/>
<br/>rūpaṃ sāmānyaṃ bhāsate na tu tasya sāmānyatvamapi viṣaya iti
<br/>nāyaṃ dṛṣṭānta ityarthaḥ | asphuradanubhavākāro yasyetyarthaḥ<sup><small>1</small></sup> ||</p>
<p>bhagīº ṭīº | nanvatyantābhāvarūpavyāvṛttyasphuraṇe'pi anyo-
<br/>nyābhāvarūpā'sau vikalpe bhāsate viśiṣṭabuddherviśeṣaṇaviṣayatvaniya-
<br/>māt, tathā vyāvṛttātmakaviśiṣṭabuddhau vyāvṛttirapi viśeṣaṇatvena
<br/>bhāsate yathā gaurityatra viśiṣṭajñāne gotvamityāha | yadyapīti |
<br/>pareṣāṃ naiyāyikādīnām | tatheti | nivṛttimanādāya nivṛttadhīreva
<br/>na bhavatītyanupapattirevākṣepa ityarthaḥ | yathā gaurityatra viśiṣṭajñāne
<br/>vidhirūpatayā viśeṣaṇaṃ gotvamanugatatvena bhāsate na tathā vyāvṛtti-
<br/>bhāsate kiṃ tu vastuto yadvyāvṛttaṃ tadbhāsate | tathā ca nivṛtta-
<br/>padārthollekhe'pi na nivṛttatvenollekha ityāha | hanteti ||</p>
<p>raghuº ṭīº | tṛtīyaṃ śaṅkate | yadyapīti | nivṛtto nivṛtti-
<br/>viśiṣṭaḥ | prādhānyena nivṛtterasphuraṇepi tadviśiṣṭasphuraṇameva tatsiddhi-
<br/>rityarthaḥ | tathetyādi | viśiṣṭasyātiriktasyābhāvena vinā viśeṣaṇa-
<br/>viṣayatvaṃ viśiṣṭaviṣayatvānupapatteḥ ākṣepaḥ | bhavedevaṃ, yadyagovyāvṛtta
<br/>iti sphuraṇaṃ syānnatvevaṃ, kiṃ tu gauritītyāha | hanteti | cetasi
<br/>vijñāne ||</p>
<note n="281.1"><p>kāro yatra cetasi jñāne 2 puº pāº |</p></note>
<pb n="282"/>
<p><b>na hyagopoḍhoyamiti vikalpaḥ kiṃ tu gauriti,
<br/>tato'nyanivṛttimahaṃ pratyemītyevamākārābhāve'pi nivṛ-
<br/>ttyākārasphuraṇaṃ yadi syāt ko nivṛttipratītimapahnu-
<br/>vīta, anyathā tvatatpratibhānaṃ tatheti vyavahṛtiriti
<br/>gavākāre cetasi turagabodha ityastu | na ca nivṛtti-
<br/>mātrapratibhāse'pi pravṛttisambhavaḥ na hyaghaṭo nāstītyeva
<br/>ghaṭārthī pravarttate, api tu ghaṭo'stīti |</b></p>
<p>śaṅkaº ṭīº | etadevāha | na hīti | agopoḍhoyamiti |
<br/>agovyāvṛtta ityarthaḥ | tata iti | nivṛtterna prādhānyena bhānaṃ
<br/>nāpyupasarjjanatayetyarthaḥ | ajñānaviṣayasyāpi tajjñānaviṣayatākalpane
<br/>vipakṣe daṇḍamāha | anyatheti | tathā ca sarvajñānaṃ sarvaviṣayaṃ syāditi
<br/>bhāvaḥ | nivṛttisphuraṇe doṣāntaramāha | na ceti | tanmate vikalpena
<br/>svalakṣaṇāsaṃsparśānmātretyuktam | pravarttakānubhavavailakṣaṇyamāha | na
<br/>hīti | pravarttakajñānasvarūpamāha | api tviti | anubhava evātra
<br/>sākṣītyarthaḥ ||</p>
<p>bhagīº ṭīº | tadeva viśadayati | na hīti | apoḍho
<br/>vyāvṛttaḥ | kiṃ tviti | agovyāvṛttimajānato'pi vidhyākāreṇa
<br/>gosphuraṇamityarthaḥ | yadi tu yadyatra jñāne na bhāsate tadapi cet
<br/>tadviṣayaḥ tadā gobuddhau turago'pi viṣayaḥ syādityāha |
<br/>anyatheti | atyantābhāvarūpavyāvṛttibhāne dūṣaṇāntaramāha | na
<pb n="283"/>
<br/>ceti | aghaṭasya paṭāderabhāvajñāne'pi ghaṭārthī na pravarttate aghaṭasyā<sup><small>1</small></sup>-
<br/>pyabhāvasambhavāt, kiṃ tu ghaṭajñānādeveti viśiṣṭajñānādapravṛtti-
<br/>prasaṅga ityarthaḥ ||</p>
<p>raghuº ṭīº | attyantābhāvarūpanivṛttibhāne doṣāntaramāha | na
<br/>ceti | anyanivṛttitvenāsphuraṇāt | paṭārthipra<sup><small>2</small></sup>vṛttau paṭatvena
<br/>pratītereva hetutvāt vinātiriktaṃ paṭatvamanugatānatiprasakta-
<br/>syāpaṭanivṛttitvāderdurnirūpaṇatvācca naivamiti bhāvaḥ<sup><small>3</small></sup> ||</p>
<p><b>aghaṭasyaiva nivṛttiriti pratītau nāyaṃ doṣa
<br/>iti cenna | ghaṭanivṛttyapratikṣepe niyamasyaivā'siddheḥ |
<br/>tatpratikṣepe tu kastato'nyovidhirniṣedhapratikṣepasyaiva
<br/>vidhitvāt | nivṛtteraparisphuraṇe gāṃ badhāneti deśito-
<br/>'śvamapi badhnīyāt iti cet | na | bhavedapyevaṃ, yadyaśvo-
<br/>'pi gauḥ syāt kintu gau rgauraśvo'śva iti | anyathā
<br/>nivṛttāvapi kutaste samāśvāsa iti | nivṛttyantarācce-
<br/>danavasthā | nivartyanivṛttitadadhikaraṇānāṃ svarūpasā-
<br/>ṅkarye pravṛttisaṅkaraḥ syāt | svarūpabhedenaiva niyame vidhi-
<br/>mātrapratibhāse'pi tathā kiṃ na syāt |</b></p>
<note n="283.1"><p>ghaṭasyāpīti yuktaḥ pāṭhaḥ |</p></note>
<note n="283.2"><p>paṭānni--pāº 3 puº |</p></note>
<note n="283.3"><p>bhāvaḥ--pāº 1 | 3 puº nāsti |</p></note>
<pb n="284"/>
<p>śaṅkaº ṭīº | nanu cāghaṭo nāstīti pratīteḥ pravarttakatve
<br/>tavāyamanuśayo yadatra ghaṭanivṛttirapi sphurati ghaṭāntarāpekṣayā-
<br/>ghaṭasyāpyaghaṭatvādaghaṭasyaiva nivṛttiriti pratīteḥ pravarttakatve tu nāyaṃ
<br/>doṣa ityāha | aghaṭasyaiveti | neti | aghaṭasyaiveti niyamārtho
<br/>ghaṭanivṛttipratikṣepa evā'nyathā pūrvadoṣatādavasthyāt, ghaṭanivṛtti-
<br/>pratikṣepaśca ghaṭoyamitijñānaparyavasāyī, tatra ca ghaṭatvameva vidhi-
<br/>rūpaṃ sphuret tanmate savikalpakena svalakṣaṇāsaṃsparśādityarthaḥ | śābdaṃ
<br/>jñānamanyanivṛttimukhenaiva jāyata ityavaśyamabhyupagantavyamanyathā'nya-
<br/>parācchabdādanyatrāpi pravartteteti śaṅkate | nivṛtterasphuraṇa iti |
<br/>bhavedevamiti | gopadārthe nāśva iti kathamaśvaṃ badhnīyādityarthaḥ |
<br/>gaurgauriti | gopadavācyogauraśvapadavācyo'śva iti kathamanyaparā-
<br/>cchabdāt anyatra pravṛttirityarthaḥ | anyatheti | nivṛttāvapi
<br/>nivṛttipratiyoginivṛttyadhikaraṇādibhyo yadi nivṛttiḥ sphurettadā-
<br/>'navasthā tadasphuraṇe'śvavyāvṛttigrahepi gopadādaśve pravṛttiḥ syādeva
<br/>nivṛtteḥ sādhāraṇyenaiva sphuraṇāt | svarūpasāṃkarya iti | pratiyogyā-
<br/>disādhāraṇyenaiva nivṛtteḥ sphuraṇādityarthaḥ | pravṛttīti | niṣe-
<br/>dhyośvoniṣedhādhikaraṇa gauriti tavāpi mate gośabdādatadvyāvṛ-
<br/>ttiparādapyatadgocarapravṛttyāpatterityarthaḥ | nanu nivṛttiḥ svata eva
<br/>vilakṣaṇā tatra kiṃ nivṛttyantarasphuraṇeneti yadi tadā gotvādyapi
<br/>svata eva vilakṣaṇamiti tatsphuraṇe kathamanyatra pravṛttiḥ syāditi
<br/>samānamityāha | svarūpeti | tathā kiṃ na syāditi | pravṛtte-
<br/>rniyamaḥ kinna syādityarthaḥ ||</p>
<pb n="285"/>
<p>bhagīº ṭīº | aghaṭasyaiveti | na tu ghaṭasyāpītyevakārārthaḥ |
<br/>aghaṭaḥpaṭādirghaṭābhāvaśca | tathā ca ghaṭābhāvasyāpi nivṛttiḥ
<br/>pratīyate na vā | antye aghaṭasyeveti niyamāsiddhiḥ ādye vidhi-
<br/>bhānameva payavasyatītyāha | ghaṭanivṛttīti | na caivamapi ghaṭo
<br/>vidhirna ca ghaṭatvamiti vācyam | paramate ghaṭasvalakṣaṇasya
<br/>nirvikalpakamātravedyatayā ghaṭatvasyaiva savikalpakavedyatvāt | nanu yadi
<br/>gaurayamiti śābdaṃ jñānamaśvavyāvṛttiviṣayakaṃ na syādaśvajñānamivāśve
<br/>pravartakaṃ syāt tathā cāśve pravarttakatvamanupapadyamānamasyāśvavyāvṛttivi-
<br/>ṣayatāmākṣipatītyāha | nivṛtteriti | aśvaviṣayapravṛttijanakatve-
<br/>'śvaviṣayatvaṃ prayojakamiti tadabhāvenānyathopapannatāṃ nākṣipatītyāha |
<br/>bhavediti | dvitīyaṃ gauriti aśva iti ca tacchabdavācyatvaparam,
<br/>vācakapadaṃ ca vācyaviṣayakajñānajanakamityarthaḥ | nivṛttivācyatve'pi
<br/>nivṛttau yadi pratiyogyādito vyāvṛttiḥ sphurati tadā'navasthā
<br/>tadasphuraṇe tu pratiyoginyapi pravṛttiḥ syāt | atha na nivṛttau
<br/>nivṛttyantarādvyāvṛttiḥ sphurati kintu svarūpata eva, tadā vidhā-
<br/>vapi tathāttvamastu ityāha | anyatheti | svarūpasāṅkarye'nyonyavyāvṛ-
<br/>ttisphuraṇa ityarthaḥ ||</p>
<p>raghuº ṭīº | anyanivṛtterasphuraṇe gopadādaśvasādhāraṇapratītyā-
<br/>'śvepi pravṛttiprasaṅga ityāśaṅkate | nivṛtteriti | yaddharmaviśiṣṭe
<br/>yasya padasya saṅketagrahastataḥ taddharmmaviśiṣṭasya pratītirgotvaviśiṣṭe ca
<br/>gopadasya saṅketagrahāt tato gotvaviśiṣṭa eva pratīyate nāśva iti
<pb n="286"/>
<br/>nirākurute | bhavediti | rgaurgaureva gotvaviśiṣṭaḥ | aśvastvaśvatva-
<br/>viśiṣṭo natu gotvaviśiṣṭa ityarthaḥ | gotvasyaivāśvatvavyāvṛttyasphuraṇe
<br/>kathaṃ tatopi niyama iti cet atrāha | anyatheti | agovyāvṛttera-
<br/>pyanaśvavyāvṛttitovyāvṛttiḥ sphurati na vā | ādye nivṛttyantarā
<br/>diti | dvitīye nivartyeti | svarūpeṇaiva bhinnā nivṛttirbhāsate tena
<br/>pravṛttiniyama iti yadi, tadā vidherapi tādṛśasyaiva bhānānniyamo
<br/>bhaviṣyatītyata āha | svarūpeti ||</p>
<p><b>svarūpabheda evānyāpoho'nyāpoḍhasvarūpatvādvidhe-
<br/>riti cenna | alīkapakṣe tadabhāvāt tasya svarūpavidhā-
<br/>vanalīkatvaprasaṅgāt | svalakṣaṇasya ca vikalpānāro-
<br/>hāt | api ca gāṃ badhāneti deśito gavi pravṛtto nāśve,
<br/>tadapratīteḥ | yadā tvaśvamupalapsyate tadā tatra pravṛttyunmu-
<br/>svopi gorabhāvaṃ pratītyaiva nivartsyatīti kimanupapannam |</b></p>
<p>śaṅkaº ṭīº | svarūpabheda eveti | yaḥ svarūpabhedo gotvaṃ tvayo-
<br/>cyate sa evānyāpoho'tadvyāvṛttilakṣaṇaḥ yastu vidhiḥ so'nyāpo-
<br/>ho'nya eva tadbhānaṃ śabdānnirākurma ityarthaḥ | alīkapakṣa iti |
<br/>anyāpohatvenābhimataṃ gotvādiḥ<sup><small>1</small></sup> svarūpabhedastvayocyate | tadyadya-
<br/>līkaṃ tadā kathaṃ svarūpabhedaḥ na hi niḥsvarūpamalīkaṃ svarūpaṃ
<br/>bhavatītyarthaḥ | tadabhāvāt svarūpabhedābhāvāt | tasyeti | anyāpoha-
<note n="286.1"><p>anyāpohalakṣaṇo yo gotvādiḥ--pāº 2 puº |</p></note>
<pb n="287"/>
<br/>tvenābhimataṃ gotvādi yadi svarūpaṃ tadā kathamalīkamityarthaḥ |
<br/>svarūpavidhāviti | svarūpata eva vidhāvityarthaḥ | kiṃ ca gotvama-
<br/>nyāpoharūpaṃ yadi vidhisvarūpaṃ bhavet tadā svalakṣaṇatāmāsādayet
<br/>tathā ca vastutastasya savikalpakaviṣayatā na syādityāha |
<br/>svalakṣaṇasya ceti | yadvā svalakṣaṇamanyāpohatvena gṛhyate iti tavābhi-
<br/>māno'nupapanna ityāha | svalakṣaṇasya ceti | api ceti | pūrvamaśva-
<br/>vyāvṛttergośabdādabhānepi nāśve pravarttata ityuktamidānīmaśvāpratītyaiva
<br/>nāśve pravarttata ityucyata ityapaunaruktyam | nanu gopadādaśvavyāvṛttiścenna
<br/>sphurettadā gāṃ badhānetideśitogavāśvamekatra paśyannaśvaṃ badhnīyā
<br/>nnahi tatra nāśvapratītirityata āha | yadātviti | pravṛttyunmukhopi
<br/>aśvajñānavānapi nāśve pravarttate praiṣaviṣayādgoraya bhinna iti jñānādvā
<br/>nāyaṃ praiṣaviṣaya iti jñānādvā praiṣaviṣayatāvacchedakaṃ yadgotvaṃ tadiha
<br/>nāstīti jñānādvā nāyaṃ gauriti jñānādvā na pravarttata ityarthaḥ |</p>
<p>bhagīº ṭīº | nanu vyāvṛttirna vyāvṛttyantarādvyāvṛttā'navasthā-
<br/>nāt kintu svarūpata eva, vidhistu vyāvṛttipratiyogīti viśeṣa
<br/>ityāha | svarūpabheda eveti | vyāvṛttistucchā tasyāmasvarūpāyāṃ na
<br/>svarūpabhedo vidhitvāpatterityāha | alīketi | na cāvidhirū-
<br/>pāyāstasyā alīkaviṣayake savikalpake viṣayatvasambhava ityāha |
<br/>svalakṣaṇasya ceti | nanvagojñānādgavi pravṛttivadaśve nivṛttiranubhūyate
<br/>tadanyathānupapattyā tasyānubhavikagoviṣayakatvavadaśvavyāvṛttiviṣayaka-
<br/>tvamapi kalpyata ityata āha | api ceti | jñānasya svaviṣaya
<pb n="288"/>
<br/>pravṛttijanakasvabhāvatayā gojñānādgavi pravṛtteraśve ca pravṛttyabhāvo-
<br/>'śvāviṣayatvenaivopapanno na tasyāśvavyāvṛttiviṣayakatvakalpaka ityarthaḥ |
<br/>pravṛttyunmukho'pi | nivṛttiprayatnena rahitopītyarthaḥ | tadarthamapi
<br/>na tasya vyāvṛttiviṣayakatvaṃ kalpyaṃ gojñānānantaramaśve gotvābhā
<br/>vādeva tadupapatteriti bhāvaḥ ||</p>
<p>raghuº ṭīº | vyāvṛtterniḥsvarūpatayā tatra svarūpabhedona saṃbhavati
<br/>kiṃtu sā svata eva vyāvṛttā vidhistu sasvarūpa iti tasyaiva svarūpabhedaḥ
<br/>sa cānyāpoha iti svarūpabhinnasya tasya bhāne'nyāpohabhānamityā-
<br/>śaṅkate | svarūpeti | svarūpabhinnovidhiravāstavobhāsate vāstavo vā ?
<br/>ādye | alīketi | alīkasya niḥsvarūpatāyāstvayaivoktattvāt
<br/>sasvarūpatve tu alīkatvavyāghāta ityāha | tasyeti | svarūpavidhau
<br/>sasvarūpatābhyupagame | dvitīye svalakṣaṇasyeti | svalakṣaṇasya nirvika-
<br/>lpakamātravedyatāyāstvayā'bhyupagamādityarthaḥ | asmākaṃtu vikalpa-
<br/>viṣayasyānyāpohaśālinopi vidheḥ svarūpeṇa sphuraṇaṃ na viruddha-
<br/>miti bhāvaḥ | api ca gośabdādanyavyāvṛttibhānaṃ kiṃ gavi pravṛttaye
<br/>kivā' śve tadabhāvāya uta aśvānnivṛttaye, naikamapītyāha | api-
<br/>ceti | gośabdātpratyakṣataśca pratīte gavi pravarttate, nāśve, tasyāgo-
<br/>śabdārthatvādindriyāsannikarṣāccāpratīteḥ pravṛttau pravṛttiviṣayapratyakṣa-
<br/>'syāpi hetutvāt, yadātvindriyasannikarṣādgosādhāraṇākāramaśva
<br/>mupalabhate tadā gavāśakayā pravṛttyunmukhopi tatra goranyonyābhāvaṃ
<br/>pratītya nivarttate yadā tvayaṃgauritibhrāmyati tadā pravarttata evetyarthaḥ ||</p>
<pb n="289"/>
<p><b>syādetat nahyanubhavamavadhūya bhavituṃ kṣamamiti
<br/>kovidhisphuraṇamapa??tām, tadupasarjanībhūtastanni-
<br/>ṣedhopi sphuratyeva, anyathā vidheravacchedakatvānupapatteḥ,
<br/>na hyanyato viśeṣyamavyāvartayatoviśeṣaṇatvaṃ nāma, na
<br/>cā'nyato vyāvartanaṃ vyavacchittipratyāyanādanyat, tato
<br/>yathendīvarapuṇḍarīkādiśabdebhyo guṇībhūtanīladhavalā-
<br/>dividhiśekharā pratītistadanyavyavacchedastu tadgarbhārbha-
<br/>kāyamāṇastathā sarvatreti cet | astu tāvadevaṃ, vidhistu
<br/>sphuratītyatra samprati no nirbandhaḥ, anyathā'vacchedyāva-
<br/>cchedakayorapratīteravacchittirapi na syāt yathotpalā-
<br/>dāveva nīlatvādyapratītau |</b></p>
<p>śaṅkaº ṭīº | kīrttidiṅnāgādibhirgauriyamityādivikalpe
<br/>vidhisphuraṇa nāstyevetyuktaṃ, jñānaśriyā tu vidhisphuraṇamabhyupagamya
<br/>niṣedhasphuraṇamapi tatra bhavatīti svīkṛtaṃ yadāha ‘tatrāpohastadguṇatvena
<br/>gamyata’ iti tadutthāpya dūṣayati | syādetaditi | na hyanubhavamabhibhūya
<br/>bhavituṃ kṣamamityapi tadgrantha eva | tasyārthaḥ anubhavamabhibhūya
<br/>tiraskṛtya śāstraṃ bhavituṃ na kṣamamiti | śāstrasyānubhavānusāritvāt |
<br/>tadupasarjanībhūtovidhyupasarjanībhūtaḥ | anyatheti | vyavacchedoyadi na
<br/>sphurettadā gotvādervidhervyavacchedakatvaṃ<sup><small>1</small></sup> na bhavedityarthaḥ | tadevopa-
<br/>pādayati | nahīti | vyāvarttakaṃ hi viśeṣaṇamityucyata ityarthaḥ |</p>
<note n="289.1"><p>viśeṣaṇattvaṃ--pāº 2 |</p></note>
<pb n="290"/>
<br/>nanu viśeṣaṇa vyavacchittipratyayaṃ janayati, anyatovyāvṛttipratyaye
<br/>tu kimāyātamata āha | na ceti | sphuṭataravyāvṛttipratyaye sthāna-
<br/>dṛṣṭāṃtena (?) gavādipratyayānāmapi vyāvṛttiviṣayatvamāha | yatheti |
<br/>indīvara nīlotpalam puṇḍarīka sitāṃbhojam | nīladhavalādi-
<br/>vidhiśekharā nīladhavalādividhipradhānā | tadgarbhārbhakāyamāṇastatkro-
<br/>ḍ.avarttī | tathā sarvatra gomahiṣamātaṅgādipratītāvapītyarthaḥ | atra
<br/>sampratipattimāha | astviti | sphuritasya vidheralīkatva yadyapi tava
<br/>hṛdi varttate tathāpi vidhisphuraṇaṃ svīkṛtameva tvayeti tāvatpadārthaḥ |
<br/>prāthamikaviśiṣṭajñāne niṣedho na sphuratītyanuśayastāvatpadārtha iti
<br/>kecit | tanna | prathamaviśiṣṭajñānepi vyāvṛttisphuraṇāt | taduktaṃ
<br/>guṇakiraṇāvalyāmācāryaiḥ | atadvyāvṛttirvaiśiṣṭyamiti | vaiśiṣṭyaṃ ca
<br/>prathamaviśiṣṭajñānepi bhāsata eva | yattu viśeṣaṇattvajñāne vyāvṛtti-
<br/>pratyayo na viśiṣṭajñāna iti | tanmandaṃ | viśeṣaṇatvajñāne hi
<br/>vyāvartakatvaṃ sphurennatu vyāvṛttiḥ | yadapyanyonyābhāvagrahe vaidharmyajñānaṃ
<br/>tantramiti | tadapi na | anyonyābhāvatvena tadgrahe tathaiva, na tu
<br/>vaiśiṣṭyarūpatayā'nyonyābhāvagrahe tantramitilīlāvatīkaṇṭhābharaṇe eva
<br/>vistṛtam<sup><small>1</small></sup> | avacchedyāvacchedakayoriti | viśeṣaṇaviśeṣyayorvidhi-
<br/>rūpayorityarthaḥ | vyavacchittirvyavacchittipratyayaḥ | yatheti | nīlaṃ
<br/>nīlatvamutpalamutpalatvaṃ ca yadi na bhāsate tadā'nīlādanutpalāt
<br/>vyāvṛttirna bhāsata evetyarthaḥ |
<note n="290.1"><p>vivṛtam | pāº 2 |</p></note>
<pb n="291"/>
<p>bhagīº ṭīº | nanu yadyapyagopoḍhoyamitināstipratītiḥ - - -
<br/>kintu gaurityeva tathāpi tasya viśiṣṭajñānatayā viśeṣaṇaviśeṣya
<br/>sambandhavadviśeṣaṇatvamapi viṣayaḥ taccātadvyāvṛttidhījanakatvamiti tasya
<br/>vyāvṛttibuddhiviṣayatvaṃ siddhamityāha | syādetaditi | tadupasarjanī-
<br/>bhūtaḥ tadguṇībhūta ityarthaḥ | anyatheti | vidhirūpasya gotvādisāmānyasya
<br/>viśeṣaṇatvamapi vyāvṛttyaviṣayakatve viśiṣṭajñānasya na syādityarthaḥ |
<br/>etadanurūpaṃ dṛṣṭāntamāha | tato yatheti | indīvaraṃ nīlotpalam |
<br/>puṇḍarīkaṃ sitapadmam | evamapi vidhirūpasphuraṇaṃ prakṛtaṃ siddha-
<br/>mevetyāha | astviti | tāvacchabdena hyanupagamaṃ sūcayati | tadbījantu
<br/>viśiṣṭajñāne yadyapi viśeṣaṇaṃ viṣayastathāpi tasya viśeṣaṇatvaṃ
<br/>na bhāsate tasyātadvyāvṛttidhījanakatvarūpasya viśiṣṭajñānānantaraṃ
<br/>bhānāt viśeṣaṇattve jñāta eva tatra vyāvṛttibhānāt anyonyābhāva-
<br/>grahasya vaidharmyagrahādhīnatvāt | na ca daṇḍapuruṣasambandhā iti
<br/>samūhālambanāddaṇḍītijñānasyāviśeṣāpattyā tasya vyāvṛttiviṣayatvaṃ
<br/>vācyam | viśiṣṭajñānasya viśeṣaṇajñānajanyatayā kāraṇādhīnasyaiva
<br/>viśeṣaṇatāviśeṣasya sattvāt | anyathā vyāvṛttyā'pi samūhālamba-
<br/>nādaviśeṣāpatteḥ | anyatheti | padi viśiṣṭajñāne vidhirūpayo-
<br/>rviśeṣaṇaviśeṣyayorbhānaṃ na syāttadā vyāvṛttidhīrapi na syāt ||</p>
<p>raghuº ṭīº | viśeṣaṇaṃ tāvaditaravyāvṛttibodhajanakaṃ viśeṣaṇa-
<br/>janyā ca viśiṣṭabuddhireveti tasyāmavaśyamitaravyāvṛttirbhāsate ityā-
<br/>śaṅkate | syādetaditi | vyavacchedakatvaṃ viśeṣaṇatvaṃ, viśeṣaṇaṃ hi
<br/>nāgṛhītaṃ nāpyagṛhītaviśeṣyasambandhamanyavyāvṛttibuddhimādhatte parantu
<pb n="292"/>
<br/>viśeṣye gṛhītasambandham, sa eva ca grahoviśiṣṭabuddhistadadhīnā tu
<br/>paścāttanītaravyāvṛttibuddhiriti yadyapi tattvaṃ tathāpi vidhisphuraṇa-
<br/>mātreṇaiva samprati kṛtārthā vayamityāśayavānāha | astu tāvaditi |
<br/>avacchedyāvacchedakayorviśeṣyaviśeṣaṇayoḥ | avacchittiritaravyāvṛtti-
<br/>buddhiḥ ||</p>
<p><b>na ca niṣedhyamaspṛśatī pratītirniṣedhaṃ spraṣṭumarhati
<br/>tasya tannirūpaṇādhīnanirūpaṇatvāt | na ca niṣedhā-
<br/>ntarameva niṣedhyamitaretarāśrayaprasaṅgāt | parānapekṣa-
<br/>nirūpaṇe tu vidhau nāyaṃ doṣa iti | tataḥ pratītāvitare-
<br/>tarāśrayatvamuktaṃ saṅkete sañcārya yatparihṛtaṃ jñānaśriyā,
<br/>tadetat grāmyajanadhandhīkaraṇaṃ golakādivat sthānāntara-
<br/>sañcārāt |</b></p>
<p>śaṅkaº ṭīº | nanu niṣedhamātrameva bhāsatāṃ kiṃ niṣedhyasyo-
<br/>tpalāderapi bhānenetyata āha | na ceti | nanu cāgavi mahiṣādau
<br/>yā govyāvṛttiḥ gavi ca dhavalādau yā govyāvṛttistayoreva parasparaṃ
<br/>viśeṣaṇaviśeṣyabhāvo'stu kiṃ vidherniṣedhyatvenetyata āha | na ceti |
<br/>evaṃ satyanyonyāśrayāpattistaduktaṃ--</p>
<p><lg><l>‘siddhaścā'gaurapohyeta goniṣedhātmakastu saḥ |</l>
<l>tadā gaureva vaktavyo nañā yaḥ pratiṣidhyate’ ||</l></lg>
<br/>iti | nanu bhāvopi svābhāvaviraharūpa iti tatrāpyanyonyāśraya
<pb n="293"/>
<br/>evetyata āha | parānapekṣeti | yadyabhāvavirahātmatayā bhāvanirūpaṇa-
<br/>mavaśyaṃ bhavettadā'yaṃ doṣaḥ syātkintu svarūpeṇāpi bhāvanirūpaṇaṃ
<br/>sambhavatyeveti kvānyonyāśraya ityarthaḥ | anyonyajñānādhīnamanyonya-
<br/>jñānamiti naiyāyikoktamanyonyāśrayamanyonyasaṅketagrahādhīnamanyonya-
<br/>saṅketagrahaṇamiti chalataḥ sañcārya jñānaśriyā yatsamāhitaṃ tadetadgrāmya-
<br/>janasya pāmarajanasya vyāmohanaṃ, na tu parīkṣakasya, yathaindrajāliko-
<br/>guṭikāntarasthāne guṭikāntaraṃ niveśayati | pṛthagjanāstu tādrū-
<br/>pyeṇaiva pratipadyanta ityāha | tata iti | saṅkete'nyonyāśrayasañcāro
<br/>yathā agaurmahiṣādirmahiṣādipadasaṅketagrahādhīnagrahaḥ gauśca gopada-
<br/>saṅketagrahādhīnagraha iti | asya ca parīhāraḥ gavādirūpārtha-
<br/>grahādhīnogopadasaṅketagraho na tu mahiṣādipadasaṅketagrahastatropayujyate
<br/>yenānyonyāśrayaḥ syāditi | tathā ca kalpitadūṣyadūṣaṇatvāda-
<br/>nyonyāśrayasya nāpattiritibhāvaḥ ||</p>
<p>bhagīº ṭīº | dūṣaṇāntaramāha | na ceti | yadyagovyāvṛtti-
<br/>rgopadasyārthaḥ tarhyagorūpapratiyoginirūpyatvādgoragośca goniṣedhā-
<br/>tmakatayā gonirūpyatvādanyonyāśrayaḥ ityarthaḥ | yadāhuḥ--
<p><lg><l>‘siddhaścā'gaurapohyeta goniṣedhātmakaśca saḥ |</l>
<l>gaureva sa tu vaktavyo nañā yaḥ pratiṣiddhyata’</l></lg> iti |</p>
<p>nanu bhāvo'pyabhāvaviraharūpa iti parasparāśrayatvaṃ tathaiva syādityata
<br/>āha | parānapekṣeti | abhāvaviraharūpatayā bhāne tathātvepi
<br/>gotvādinā vidhirūpeṇa bhāne noktadoṣa ityarthaḥ | ayaṃ cānyonyā-
<pb n="294"/>
<br/>śrayaśchalena jñānaśriyā parihṛtaḥ evaṃ kila parairanyonyāśraya ucyate
<br/>agojñānāttadvyāvṛttirjñeyā agośca mahiṣādipadasaṅketa upajīvyaḥtatra
<br/>cāmahiṣādivyāvṛttistatpadārthaḥ amahiṣādiśca gauriti gopada-
<br/>saṅketa upajīvya ityanyonyapadasaṅketopajīvanenānyonyasaṅketagraha
<br/>ityanyonyāśrayaḥ yadvā gopadasaṅketamupajīvya gojñānaṃ tadupajīvanāda-
<br/>govyāvṛttau gopadasaṅketagraha ityanyonyāśraya iti | tacca na,
<br/>gopadasaṅkete hi grāhye'gorūpāṇāṃ mahiṣādīnāmarthānāmevopajīvanaṃ,
<br/>na tu tatpadasaṅketasya, nāpyuttarottarānyonyāśrayaḥ na hi gopadasaṅketa
<br/>upajīvyo'pi tu gosvalakṣaṇamevetyādinā, tat hastalāghavena jatu-
<br/>guḍakasyānyatra sañcāreṇa grāmyajanasya vyāmohanaṃ natvasmākaṃ, arthapratī-
<br/>tāvevānyonyāśrayasyoktatvāt saṅkete sañcārya taddūṣaṇaṃ kalpitadūṣyarūpaṃ
<br/>chalamityarthaḥ | yadvā itthaṃ saṅkete'nyonyāśrayasañcāraṇaṃ apohavādina
<br/>iva yasyāpi mate gotvajātimati gopadaṃ śaktamiti vākyāt saṅketa-
<br/>grahaḥ tasyāpyanyonyāśrayaḥ śābdajñānasya saṅketagrahādhīnatvāt | atha
<br/>nānādeśakālānugataṃ sādhāraṇaṃ rūpaṃ puraskṛtya gopiṇḍeṣu vyavahārā-
<br/>cchaktigraho na vākyādatonānyonyāśrayaḥ, tadā mamā'pyagovyāvṛttyādi-
<br/>śabdamanapekṣya tadvijātīyāśeṣavyāvṛttau gośabdavācyatāṃ pratipadyata
<br/>iti parihāraḥ saṅkete sañcāraṇācchalamityarthaḥ | nanu nā'nyonyāśrayo
<br/>niṣedhāntarasyaiva niṣedhyatvāt tasya cā'nādivāsanāvaśādevopasthiteḥ |
<br/>na ca tatrā'pi niṣedhāntarameva niṣedhyamityanavasthā | anāditvena
<br/>parihārāt | athaikagovyaktyanyonyābhāvo'nyasyāṃ govyaktāvastīti
<br/>sā gaurna syāditi yāvadgovyaktyanyonyābhāvavatāmagopadārthatvaṃ vācyam
<pb n="295"/>
<br/>tāvatāṃ ca pratiyogināmupasthitiryadi gotvatvena tadā'nyonyāśraya
<br/>iti cet | na | anādivāsanāvaśādeva tāvatāmupasthiteḥ
<br/>abhinavaghaṭādivyakterapi ghaṭatvādinā vāsanāviṣayatvāt | maivam |
<br/>anādivāsanāvaśādyāvatpratiyogināmupasthitāvapi pratiyogitā-
<br/>vacchedakarūpājñāne tāvatāmabhāvānirūpaṇāt | na ca tadakāraṇam
<br/>prameyatvādirūpeṇā'pyupasthitānāmabhāvanirūpaṇāpatteḥ | na ca tādṛśī
<br/>pratiyogyupasthitistatpratibandhiketi vācyam | nirvikalpātmakaprati-
<br/>yogyupasthitāvapyabhāvanirūpaṇāpatteḥ | tasmāt pratiyogitāvacchedaka-
<br/>viśiṣṭapratiyogijñānamabhāvanirūpakamiha nā'stīti kathamabhāva-
<br/>nirūpaṇam |</p>
<p>raghuº ṭīº | api ca yatkiñciditaravyāvṛttiratiprasaktā
<br/>yāvaditaravyāvṛttiḥ yāvaditarānavagatau duravagamā | na ca sarveṣā-
<br/>mitareṣāṃ prātisvikarūpeṇāśvatvādinā bhānaṃ janmanāṃ sahasreṇāpi
<br/>śakyaṃ na vā bhavatāṃ bhāvikamaśvatvādikaṃ tādrapyeṇāpratītānāṃ vā-
<br/>'gavāṃ vikalpavāsanayāpyupasthāpanaṃ śakyaṃ, meyatvādinā copasthitirna
<br/>bhedanirūpaṇakṣamā pratiyogitāvacchedakarūpeṇa pratiyogyupasthitiṃ
<br/>vinā tadasambhavāt | yatkiṃcidgavetaratva tu gavāntarasādhāraṇaṃ
<br/>gomātretaratvena bhāne ca gotvaṃ bhāvikamanugatamupetavyamityāha |
<br/>na ceti | niṣedhyaṃ niṣedhapratiyoginaṃ | atha gavetaretarattvameva
<br/>gotvaṃ tatrāha na ceti | niṣedhāntaraṃ gavetaratvarūpaniṣedhaviśiṣṭam |
<br/>taduktam--</p>
<pb n="296"/>
<p><lg><l>‘siddhaścāgaurapohyeta goniṣedhātmakaśca saḥ |</l>
<l>tatra gaureva vaktavyo nañā yaḥ pratiṣidhyata’</l></lg> iti |</p>
<p>saṅketa iti | agovyāvṛttogopadavācya iti vākyādgopadaśakti-
<br/>rgrāhyā tadvākyapravṛttiśca gopadaśaktigrahādhīnetiyadyanyonyāśrayaḥ tadā
<br/>gaurgopadavācyetyatrāpi sa syāt, yadi ca pratyakṣādinopasthite
<br/>gotvaviśiṣṭe vyavahārādayaṃ gopadavācya ityādivākyādvā saṅketagraha
<br/>iti nānyonyāśrayastadā tathaivopasthite gavetarāpoḍhe tata eva sa
<br/>iti sañcāraparīhārau | jñānaśriyā jñānadhanena jñānātirikta-
<br/>padārthānabhyupagantrā bāhyenetyarthaḥ ||<sup><small>1</small></sup></p>
<p><b>sphuratu vidhyalīkamiti cet | na | vyāghātāt |
<br/>kiñciditi vidhyartho na kiñciditi cā'līkārthaḥ |
<br/>atadrūpaparāvṛttimātreṇālīkatve svalakṣaṇasyā'pyalī-
<br/>katvaprasaṅgāt | rūpamātraparāvṛttau tu kathaṃ vidhirnāma |</b></p>
<p>śaṅkaº ṭīº | tadatra dharmottarasya mataṃ śaṅkate | sphuratviti | yadāha-
<br/>‘asatyarūpamādarśayan vikalpaḥ kathaṃ bāhyasadṛśamādarśayet tayoratyanta-
<br/>vaidharmyā’diti | vidhyalīkamiti hi karmadhārayo'tra vivakṣitaḥ |
<br/>tathā ca vidhitvamalīkatvaṃ ca naikatra sambhavati, kiñcittvaṃ hi
<br/>vidhitvamakiñcittvaṃ hyalīkatvamiti pariharati | na vyāghātāditi |
<br/>nanu gotvamagovyāvṛttiriti kṛtvā'līkamityucyate | vyavahārabalāttu</p>
<note n="296.1"><p>jñānaśriyetyādyārabhya bāhyenetyartha ityantaḥ pāṭhaḥ pustakāntare
<br/>nāsti |</p></note>
<pb n="297"/>
<br/>vidhirevātovidhyalīkatvaṃ na viruddhamityata āha | atadrūpeti |
<br/>svalakṣaṇasyāpyatadrūpaparāvṛttisambandhādalīkatvameva prasajyata ityarthaḥ |
<br/>nanu svalakṣaṇe'tadrūpaparāvṛttitvaṃ gotvādikaṃ tu rūpamātraparā-
<br/>vṛttiriti kathaṃ svalakṣaṇasyālīkatvamityata āha | rūpamātreti |
<br/>svalakṣaṇādetāvatā bhedepi punaḥ pūrvokta eva vyāghātaḥ na hyekaṃ
<br/>niḥsvarūpaṃ sasvarūpaṃ cetyarthaḥ ||</p>
<p>bhagīº ṭīº | nanu vidhirūpamalīkaṃ vikalpagocaraḥ | tathā
<br/>ca vidhitvenā'nyānapekṣanirūpaṇatayā nānyonyāśrayaḥ alīkatvena ca
<br/>vyāvṛttivyavahārāspadatvamityanyaḥ śaṅkate | sphuratviti | paramārthato
<br/>vidhiśca tadalīkaṃ ceti na sambhavati viruddharūpadvayasyaikatrābhāvāditi
<br/>pariharati | vyāghātāditi | tadeva sphuṭayati | kiñciditi |
<br/>nanu svarūpaviśeṣavyāvṛttyā'līkatvaṃ vidhitvena vyavahāraviṣayatayā ca
<br/>vidhitvamiti tayoravirodhaḥ syādityata āha | atadrūpeti |
<br/>svalakṣaṇe'pi svarūpaviśeṣavyāvṛttisattvādityarthaḥ | nanu tatra na
<br/>svarūpamātravyāvṛttiḥ svato'pi svarūpatvāt, gotve tu svarūpamātra-
<br/>vyāvṛttiriti vaiṣamyamityata āha | rūpamātreti ||</p>
<p>raghuº ṭīº | vidhyalīkamiti ko'rthaḥ ? kiṃ vidhisvarūpama-
<br/>līkaṃ kiṃ vidhitvenāropitaṃ kiṃ vā'gṛhītavyaktibhedakamiti |
<br/>ādya āha | vyāghātāditi | - - rūpavyāvṛttyā anugatasya
<pb n="298"/>
<br/>vidheralīkatvamiti cet | kimatadrūpavyāvṛttyā rūpamātravyāvṛttyā
<br/>vā | ādye ataditi | dvitīye rūpamātreti ||</p>
<p><b>vidhyaṃśasyāropitatvādayameva doṣa iti cet | na |
<br/>svalakṣaṇavidhervikalpāsaṃsparśāt sāmānyavidheranupaga-
<br/>māt pariśeṣādalīkavidhau virodhasyaiva sthiteḥ |</b></p>
<p>śaṅkaº ṭīº | nanvalīke vidhitvamāropitaṃ sphuratīti vidhya-
<br/>līkamiti brūma iti kuto virodha iti śaṅkate | vidhyaṃśasyeti |
<br/>alīke svalakṣaṇasya vidherāśaṅkā na sambhavati | āropo hi
<br/>vikalpastatra ca svalakṣaṇasphuraṇaṃ tvayā neṣyate | sāmānyaṃ yadgotvādi
<br/>sa eva vidhistatrāropyata ityapi nāsti | sāmānyavidhestva-
<br/>yā'naṅgīkārāt | tathā cālīkameva vidhirityāyātaṃ, tatra ca
<br/>virodha ukta eveti pariharati | svalakṣaṇeti ||</p>
<p>bhagīº ṭīº | nanu paramārthālīke vidhitvamāropitamityeva
<br/>vidhyalīkamityasyā'rtha ityāha | vidhyaṃśasyeti | āropitaṃ tatra
<br/>tadvidhitvam tatsvalakṣaṇarūpaṃ vā sāmānyarūpaṃ vā | ādye svalakṣaṇa-
<br/>vidheriti | antye sāmānyeti | tathā ca vidhitvasyāropābhāvāt
<br/>paramārthato vidhiścālīkaṃ ceti vivakṣitamevaṃ ca vyāghāta ityata
<br/>āha | pariśeṣāditi ||</p>
<pb n="299"/>
<p>raghuº ṭīº | dvitīyaṃ śaṅkate | vidhyaṃśasyeti | svalakṣaṇarūpo
<br/>vidhirāropyate sāmānyarūpo vā | ādye svalakṣaṇavidheriti |
<br/>tava mata iti śeṣaḥ | dvitīye sāmanyoti | na hi kvacidapi
<br/>kaścitsāmānyarūpo vidhirupeyate bhavatā ya ihāropyeta iti |
<br/>tathā cāropāsambhavādalīke bhāsamānaṃ tadīyameva vidhitvaṃ vācyam,
<br/>tathā ca virodha evetyāha | pariśeṣāditi ||</p>
<p><b>bhedāgrahādvidhivyavahāramātramiti cet | sambhave-
<br/>dapyetat<sup><small>1</small></sup> yadi svalakṣaṇamapi vidhitvamapahāya sphuret
<br/>yadi cālīkamapi niṣedharūpatāṃ parihṛtya prakāśeta |
<br/>na caivam | ubhayorapi niraṃśatayā prakārāntaramupā-
<br/>dāyāprathanāt aprathamānarūpāsambhavācca | kālpa-
<br/>nikasyāṃ<sup><small>2</small></sup>śāṃśibhāvasyāta eva mūla eva nihitaḥ
<br/>kuṭhāraḥ |</b></p>
<p>śaṅkaº ṭīº | nanu svalakṣaṇavidherāropaṃ na brūmo yena vikalpe
<br/>tatsphuraṇaṃ syādapi tu tadbhedāgrahamātraṃ brūma iti śaṅkate | bhedā-
<br/>grahāditi | bhedāgraho vidhyalīkayostadā bhavet yadi vidhi-
<br/>rvidhitvena na sphuredalīkaṃ vā tattvena | tathā ca na sambhavati
<br/>dvayorapi tatvenaiva sphuraṇāt | na hi śuktitvenaiva bhāsamānāyāḥ śukte
<note n="299.1"><p>bhavedevamiti pāṭhaḥ śaṅkaramiśrasammataḥ | sambhavedapyevamiti pāṭho
<br/>bhagīrathaṭhakkurasammataḥ |</p></note>
<note n="299.2"><p>kālpanikasyāpīti bhagīrathaṭhakkurasammataḥ pāṭhaḥ |</p></note>
<pb n="300"/>
<br/>rajatabhedāgrahaḥ sambhavati vyavahāropayogī ceti pariharati | bhave-
<br/>devamiti | niraṃśatayā nirdharmakatayā | prakārāntaraṃ svarūpātiriktaṃ
<br/>prakāram | nanu yaḥ prakāro na bhāsate tena bhedāgrahaḥ syādityata
<br/>āha | aprathamāneti | tatra pramāṇābhāvāditi bhāvaḥ | etacca
<br/>paramatenoktam | tena vidhau rūpāntarānabhyupagamāt | alīka-
<br/>mātraparaṃ vaitat | nanu alīkasvalakṣaṇayoḥ pāramārthikadharmābhāve'pi
<br/>kālpanikaṃ dharmamādāyāropa eva syāt | tathā ca vidhervikalpā-
<br/>saṃsparśepi na doṣa ityata āha | kālpanikasyeti | āropasya
<br/>hi mūlaṃ bhedāgrahaḥ sa tu nirastastadā kā''ropasambhāvanetyarthaḥ | na
<br/>ca viśeṣadarśane satyapyāhārya evāyamāropaḥ syāditi vācyam | tasya
<br/>vyavahārānaṅgatvādvyavahārārthameva hi sphuraṇaṃ cintyata iti bhāvaḥ |</p>
<p>bhagīº ṭīº | nanu mābhūdāropo vidhyalīkayorbhedāgrahā-
<br/>dvyavahāraḥ syādityata āha | bhedāgrahāditi | mātrapadamāropa-
<br/>vyavacchedārtham | bhedāgraho vaidharmyāgrahaḥ | tāvanmātraṃ ca na
<br/>vyavahārāṅgamiti sādhāraṇarūpagraho'pi taddheturvācyaḥ na ca vidhya-
<br/>līkayoḥ kiñcitsādhāraṇaṃ rūpamasti yena tayorbhānaṃ syāt |
<br/>tathā ca vidhitvālīkatvābhyāmeva tayorjñāne kuto bhedāgrahā - - -
<br/>- - bhedayorgrahādityāha | sambhavedapyevamiti | niraṃśatayā nirdharma-
<br/>katayetyarthaḥ | na ca rūpāntareṇāpi bhedāgrahaḥ sambhavatītyāha |
<br/>aprathamāneti | yadyapi vidhāvaprathamānamapi rūpaṃ sambhavati tathāpi
<br/>svalakṣaṇe yāvanto dharmāstāvatāṃ svalakṣaṇa - - - - - yama iti
<pb n="301"/>
<br/>vivakṣitvedamuktam | yadvā'līkasyāprathamānapāramārthikarūpābhyupagame-
<br/>'līkatvavyāghāta ityalīkamātraparamevedam | nanu tayorniraṃśatayā
<br/>pāramārthikāprathamānarūpāsambhavepi kālpanikamasambhedamādāya tatprathanaṃ
<br/>syādityata āha | kālpanikasyāpīti | aṃśāṃśikalpanāyāmapi
<br/>bhedāgraho mūlaṃ sa coktarītyā nirasta evetyarthaḥ | na ca viśeṣa-
<br/>darśane satyevāhāryāroparūpā kalpanā syāditi vācyam | tathā
<br/>satyaprathamānatvavirodhāt kalpanāyā eva tatprathanatvāt - - - - - - -
<br/>daśāyāṃ ca niraṃśatātādavasthyāt ||</p>
<p>raghuº ṭīº | tṛtīyaṃ śaṅkate | bhedāgrahāditi | abheda-
<br/>vyavahāro hi vyāvartakena rūpeṇānupasthitayorupasthitayośca sādhāraṇena
<br/>bhedāgrahādbhavet na ceha tatsambhava ityāha | sambhavedapītyādi |
<br/>niṣedharūpatāṃ vidhivilakṣaṇarūpatām | ubhayorapi | bhavatāmiti
<br/>śeṣaḥ | niraṃśatayā nirddharmakatayā | prakārāntaraṃ sādhāraṇaṃ rūpam |
<br/>upasthitayorvyāvartakavidhitvaniṣedhatvāgraheṇābhedavyavahāra ityapi
<br/>nāsti svatovilakṣaṇatadubhayātiriktayorvidhitvaniṣedhatvayorbhavatā
<br/>tatrānabhyupagamāt tava tayornirdharmakatvādityāha | aprathamāneti |
<br/>nirddharmakayorapi tayoḥ kālpanikābhyāmeva vidhitvaniṣedhatvābhyāṃ saha
<br/>kālpaniko dharmadharmibhāvo bhaviṣyatītyāha | kālpanikasyeti |
<br/>aṃśāṃśibhāvo dharmadharmibhāvaḥ | ata eva nityaṃ viśeṣadarśana-
<br/>grastatvādeva | mūle bhedāgrahe | tadadhīnatvāt kalpanāyāḥ |
<br/>athāsatkhyātyupanītasya vidhitvasya niṣedhatvasya ca vidhau niṣedhe ca
<pb n="302"/>
<br/>grāhako vikalpa eva viśeṣadarśanam atastadvirahadaśāyāṃ bhedāgraho
<br/>na viruddhyata iti cenna | tava vidhervikalpāsaṃsparśāt asatkhyāti-
<br/>nirāsāt gotvādau pratīyamānasya vidhitvasya vāstavatve bādhakā-
<br/>bhāvācceti ||</p>
<p><b>sādhāraṇaṃ ca rūpaṃ vikalpagocaraḥ na cālīkaṃ
<br/>tathā bhavitumarhati | tasya hi deśakālānugamo na
<br/>svābhāvikaḥ<sup><small>1</small></sup> tucchatvāt | na kālpanikaḥ tasyāḥ kṣaṇi-
<br/>katvāt | nāropitaḥ<sup><small>2</small></sup> anyatrāpyaprasiddheḥ |</b></p>
<p>śaṅkaº ṭīº | prakārāntareṇa vidhisphuraṇaṃ sādhayati |
<br/>sādhāraṇaṃ ceti | anugatapratyayo'nugatadharmādhīno na cālīka-
<br/>manugatamityarthaḥ | bhāvikaḥ svābhāvikaḥ | tucchatvāt | niḥsvabhāva-
<br/>tvāt | nanu kalpanā saṃvṛttiḥ sā svakīyamanugamaṃ gotvādāvalīke
<br/>grahīṣyatītyata āha | na kālpanika iti | kalpanāyā api
<br/>saṃvṛtterdeśataḥ kālataścānanugamāt jñānatvena tasyā api kṣaṇika-
<br/>tvādityarthaḥ | nanu gotvādi yadyapyalīkamananugataṃ ca tathāpyanyatra
<br/>dṛṣṭaṃ deśatvānugamaṃ tatrāropayiṣyatītyata āha | nāpyāropita
<br/>iti | tādṛśasya kasyāpi tvayā'nabhyupagamādityarthaḥ ||</p>
<note n="302.1"><p>bhāvika iti śaṅkaramiśrabhagīrathaṭhakkurasammataḥ pāṭhaḥ |</p></note>
<note n="302.2"><p>nāpyāropita iti śaṅkaramiśrasammataḥ pāṭhaḥ |</p></note>
<pb n="303"/>
<p>bhagīº ṭīº | dūṣaṇāntaramāha | sādhāraṇaṃ ceti | nānā-
<br/>deśakālānugatamityarthaḥ | bhāvikaḥ pāramārthikaḥ | tucchatvāt
<br/>niḥsvabhāvatvāt | kālpanika iti | kalpanāyā nānādeśa-
<br/>kālānugamaḥ paramparāsambandhena viṣaye bhāsata iti kalpanaivopādhi-
<br/>riti vivakṣitaṃ kalpanāviṣayīkṛta iti vā | ādye tasyā
<br/>iti | kalpanaiva kṣaṇikatvenānanugatā kathaṃ tadupādhikamanugatatva-
<br/>mityarthaḥ | antye nā''ropita iti | asatkhyāteśca nirāsā-
<br/>diti bhāvaḥ ||</p>
<p>raghuº ṭīº | prakārāntareṇa vāstavavidhisphuraṇaṃ sādhayati |
<br/>sādhāraṇaṃ ceti | sādhāraṇaṃ bahutaradeśakālasambaddham | tasya
<br/>alīkasya | kālpanika iti ko'rthaḥ ? kiṃ kalpanopādhikaḥ
<br/>tathā ca svadharma eva bahudeśakālasambaddhaḥ kalpanayā gotvādau gṛhyata
<br/>iti ? athānyadīya evāyaṃ kalpanāyā viṣaya iti | ādyepi
<br/>sambandho viṣayitvaṃ vṛttirvā | nādyaḥ gotvādi nānādeśakāla-
<br/>viṣayakamiti pratītyāpatteḥ | antye tvāha | kṣaṇikatvāditi |
<br/>bahukālānavasthāyitvādityarthaḥ | bahukālāvṛttitvāccetyapi draṣṭa-
<br/>vyam | dvitīyaṃ dūṣayati | nāropita iti | asatkhyāteśca
<br/>nirāsāditi bhāvaḥ ||</p>
<p><b>bhedāgrahādekatvamātramanusandhīyata iti cet | na,
<br/>bhāvikasya bhedasyābhāvāt, bhāve vā kālpanikatvasya
<pb n="304"/>
<br/>vyāghātāt, paramārthāsataḥ paramārthābhedaparyavasāyitvāt
<br/>āropitasyāgrahānupapatteḥ, abhedāropānavakāśācca,
<br/>āropitāsattvasya paramārthasattvaprasaṅgāt, catuḥkoṭi-
<br/>nirmuktasya cātiprasañjakatvāt, tadagrahasya trailokyepi
<br/>sulabhatvāt | anyatra pāramārthikabhedapratītau kathamabheda
<br/>āropyatāmiti cet | evaṃ tarhi yasya pratibhāse
<br/>yannāropyate niyamena tasyaivāprakāśe tadāropyam, na tu
<br/>taṃnnāmakamātrasya atiprasañjakatvāt | ata eva na
<br/>vyadhikaraṇasyāpi sato'sato vā bhedasyāgraho'bhedāro-
<br/>popayogīti |</b></p>
<p>śaṅkaº ṭīº | nanu vikalpaviṣayāṇāmalīkānāṃ parasparabhedo
<br/>na gṛhyate etāvatā'nugatapratyayaḥ syāditi śaṅkate | bhedeti |
<br/>pāramārthikastāvadalīkānāṃ bhedo nāsti yadagrahaḥ syādityāha |
<br/>bhāvikasyeti | nanvastu teṣāṃ pāramārthiko bheda ityata āha |
<br/>bhāve veti | pāramārthikadharmāśrayatvena vikalpe viṣayāṇāṃ
<br/>pāramārthikatvaprasaṅgādityarthaḥ | nanu yathā rajate rajatabhedaḥ
<br/>paramārthato'sanneva na gṛhyate tathā vikalpaviṣayāṇāṃ pāramārthi-
<br/>ko'sanneva bhedaḥ syādityata āha | paramārtheti | yathā rajatasya
<br/>tatra paramārthābhedaḥ paryavasyati tathā kalpanāviṣayāṇāmapi
<br/>paramārthābhedaḥ syāt | tathā ca siddhaṃ vikalpaviṣayāṇāṃ deśa-
<br/>kālānugamopi viṣayatvaṃ cetyarthaḥ | nanu vikalpaviṣayeṣu yo bheda
<pb n="305"/>
<br/>āropitaḥ tasyā'grahaṃ brūma ityata āha | āropitasyeti |
<br/>āropaścāgrahaśceti virodha ityarthaḥ | nanu yasya bhedasyāsattva-
<br/>māropyate tasyāgrahaḥ syādityata āha | āropiteti | asattvaṃ
<br/>cedāropitaṃ tadāpi paramārthasanneva bhedastatra syāt tathā ca
<br/>punaralīkatvaprasaṅga ityarthaḥ | koṭiḥ prakāraḥ | trailokyeti | tathā
<br/>ca sarvatraivānugatapratyayaḥ syāditi bhāvaḥ | nanu ghaṭapaṭādāvatyanta-
<br/>vilakṣaṇe bhedapratītirevāstyato na bhedāgraho na ca tadadhīnā'nu-
<br/>gatapratyaya iti āha | anyatreti | pāramārthikabhedagrahaśceda-
<br/>bhedāropaparipanthī tadā pāramārthikabhedāgraha evābhedāropānuguṇaḥ
<br/>syāditi vikalpaviṣayāṇāṃ pāramārthikabhedo'bhyupagantavyo yada-
<br/>graheṇābhedāropaḥ syāditi pāramārthikadharmakatayā<sup><small>1</small></sup> siddhaṃ pāra-
<br/>mārthikatvaṃ vikalpaviṣayāṇāmityarthaḥ | tannāmaketi | avyapadeśya-
<br/>bhedasyetyarthaḥ | ata eveti | atiprasañjakatvādevetyarthaḥ | na hi
<br/>yamajayorbhedo na gṛhyate etāvataiva śuktirajatayorabheda āropyate |
<br/>ghaṭasya vā svātmapratiyogiko'sadbhedo na gṛhyata etāvataiva śukti-
<br/>rajatayorabheda āropyate ityarthaḥ |</p>
<p>bhagīº ṭīº | nanu vikalpaviṣayāṇāmalīkānāṃ bhedāgrahāda-
<br/>līkatvamātragraha evānugatatvabhānamityāha | bhedāgrahāditi |
<br/>alīkānāṃ bhedaḥ pāramārthiko vā pāramārthikāsattāko vā
<br/>āropito vā āropitāsattāko vā alīko vā vyadhikaraṇo
<note n="305.1"><p>dharmavattayā iti 2 puº pāº |</p></note>
<pb n="306"/>
<br/>vā | ādye bhāvikasyeti | dvitīye paramārtheti | tṛtīye
<br/>āropitasyeti | āropitasyaiva tadgrahatvādityarthaḥ | caturthe
<br/>āropitāsattvasyeti | pañcame catuḥkoṭīti | uktacatuḥkoṭyatiriktā-
<br/>vyapadeśyabhedāgrahādabhedārope trailokye'pyabhedāropaḥ syādityarthaḥ |
<br/>nanvalīkabhedāgrahasya sarvatra sambhavepi yatra ghaṭapaṭādau pāramārthika-
<br/>bhedasyāgrahastatraivābheda āropyate'to yatra tadgrahastatra nābhedāropaḥ
<br/>syādityāha | anyatreti | tathā sati pāramārthikabhedasyaivā-
<br/>graho'bhadāropaheturityalīkabhedāgrahepyabhedāropo na syādityāha |
<br/>evaṃ tarhīti | yaditi tādātmyam | ṣaṣṭhaṃ nirākaroti |
<br/>ata eveti | ghaṭapaṭayoḥ pāramārthiko bhedaḥ śaśaśṛṅgakūrmaromṇośca
<br/>kālpanikoyobhedaḥ tadanayoragraho'pi nābhedāropahetuḥ anya-
<br/>bhedāgrahādanyatrārope'tiprasaṅgādevetyarthaḥ ||</p>
<p>raghuº ṭīº | ananugatānāmevālīkānāṃ bhedāgrahādabhedā-
<br/>ropeṇānugatavyavahāra ityāha | bhedāgrahāditi | alīkānāṃ bhedaḥ
<br/>pāramārthiko vā paramārthāsattāko vā āropito vā āropitā-
<br/>sattāko vā alīko vā vyadhikaraṇo vā | ādye bhāvikasyeti | bhāve
<br/>ceti | tadgatabhedasya pāramārthikatve tasyāpi pāramārthikatvāt asataḥ
<br/>sadāśrayatvānupagamāt | dvitīye paramārtheti | tadbhedasya tatrāsattvaṃ
<br/>yadi pāramārthikaṃ tadā tatra tadabhedo'pi pāramārthiko yathā
<br/>svalakṣaṇe svabhedāsattvasya pāramārthikatve svābhedaḥ pāramārthikaḥ tathā
<br/>ca siddhaṃ naḥ samīhitamiti | tṛtīye āropitasyeti | āro-
<pb n="307"/>
<br/>pitasyaiva tadgraharūpatvāt bhedagrahe cābhedāropānavakāśāt āro-
<br/>pitabhedasya pāramārthikābhedaparyavasāyitvāt āropyāropaviṣaya-
<br/>pāramārthikattvamantareṇāropānupapatteḥ | etena kālāntarāropitasya
<br/>tadānīmagraha ityapi pratyuktam | caturthe āropitāsattvasyeti |
<br/>bhedasya ca pāramārthikatve pratiyogyanuyoginorapi pāramārthika-
<br/>tvānnālīkatvamiti | pañcame catuḥkoṭīti | koṭiḥ prakāraḥ |
<br/>alīkabhedāgrahasyābhedāropahetutve tasya sārvatrikatayā sarvatraivā-
<br/>bhedāropaḥ syādityarthaḥ | alīkabhedāgrahasya sattvepi pāramārthika-
<br/>bhedagraheṇa pratibandhānnābhedāropa ityāśaṅkate | anyatreti | tarhi
<br/>pāramārthikabhedagrahasya pratibandhakatāyā āvaśyakatve alīkabhedāgrahasya
<br/>tathātve mānābhāva ityāha | evamiti | kathaṃ tarhi rajata eva
<br/>rajatabhedagrahe na rajatābhedapratyaya iti cet raṅgādau sataḥ pāra-
<br/>mārthikasya rajatabhedasyāropeṇa pratibandhāditi pratīhi | kūrma-
<br/>romavājiviṣāṇayoḥ kathaṃ nābhedapratyaya iti cet paramārthasatoreva
<br/>romaviṣāṇayorāropitakūrmavājisambandhayoḥ pāramārthikabhedagraheṇa
<br/>pratibandhāditi gṛhāṇa | evaṃ śaśaśṛṅgavājiviṣāṇayorapyanusandheyam
<br/>asatkhyātau sādhakābhāvasyoktatvāt | ṣaṣṭhe ata eveti | asata iti |
<br/>pareṣāmasaddvayabhedasyāsattvāt | vyadhikaraṇasya yasya kasyacidbhedasyā-
<br/>'graho yadyabhedagrahe hetuḥ tadā tasya sārvatrikatvāt gṛhyamāṇabhedā-
<br/>nāmapyabhedapratyayaprasaṅgaḥ | atha nikhilānāmeva teṣāmagrahastathā
<br/>tarhi yayoḥ kayościdapi bhedagrahe kvāpyabhedapratyayo na syāditi ||</p>
<pb n="308"/>
<p><b>nāpi nyāyādanyāpohasiddhiḥ tadabhāvāt | yad-
<br/>bhāvābhāvasādhāraṇaṃ tadanyavyāvṛttiniṣṭhaṃ yathā'mūrtatvam,
<br/>yaccātyantavilakṣaṇānāṃ sālakṣaṇyavyavahārahetustadanya-
<br/>vyāvṛttirūpam iti nyāyau sta iti cet | na |
<br/>kālātyayāpadeśāt | na hi prathamānasya niṣṭhā nyāya-
<br/>sādhyā nāma, prathanaśarīraṃ tu cintitameveti niṣphalaḥ
<br/>prayāsaḥ | yadā cānalīka eva dhruvaṃ nyāyasyānubhavābhāsaḥ
<br/>tadā kaiva kathā'līke | na hi tasyāpratīyamānamapi
<br/>kiñcidasti yannyāyena sādhyamityuktam |</b></p>
<p>śaṅkaº ṭīº | gotvādīnāmanyavyāvṛttirūpatve pramāṇaṃ śaṅkate |
<br/>yaditi | bhāvābhāvasādhāraṇyamastināstipratyayaviṣayatvaṃ āśraya-
<br/>nāśānāśayorapyanāśitvaṃ vā | anyavyāvṛttirniṣṭhā svarūpaṃ yasyetyarthaḥ |
<br/>tathā ca gotvamanyavyāvṛttisvarūpaṃ bhāvābhāvasādhāraṇatvāt atyanta-
<br/>vilakṣaṇānāṃ śabaladhavalādīnāṃ sālakṣaṇyavyavahārahetutvādvā |
<br/>sālakṣaṇyaṃ samānalakṣaṇatvaṃ sādṛśyaṃ vā | atrobhayatra bādhamāha |
<br/>neti | pratyakṣato vidheḥ sphuraṇasya vyavasthāpitatvāditi bhāvaḥ |
<br/>etadevāha | na hīti | yadeti | anauṣṇyasādhakamapi
<br/>nyāyamauṣṇyagrāhi pratyakṣaṃ bādhate cettadā alīkasādhakaṃ sutarāṃ
<br/>tadvirodhi pratyakṣaṃ bādhiṣyata ityarthaḥ | nanu pratyakṣamapi svaviṣaye
<br/>nyāyaṃ bādhatāṃ, viṣayāntare nyāyaḥ pravarttiṣyata evālīkepītyata
<br/>āha | na hīti ||</p>
<pb n="309"/>
<p>bhagīº ṭīº | bhāvābhāvāsādhāraṇyamāśrayanāśānāśayora-
<br/>vināśitvamityarthaḥ | niṣṭhā rūpam | yacceti | mitho vyāvṛttānā-
<br/>manugatavyavahārahetutvamityarthaḥ | ubhayatrāpyamūrtatvaṃ dṛṣṭāntaḥ | bādhaṃ
<br/>spaṣṭayati | na hīti | yaddhi yadrūṣeṇa prathate tasya saiva niṣṭhā |
<br/>prathanaṃ ca vidhitvenaiveti tādrūpyameva tasyeti niṣedharūpatāsādhanaṃ
<br/>dharmigrāhakamānabādhitamityarthaḥ | yadi ca niṣedharūpatayaiva prathanaṃ
<br/>tadā tata eva tādrūpyasiddhau vyarthamanumānamiti bhāvaḥ | analīka-
<br/>syaikena rūpeṇa prathanepi rūpāntareṇā'prathanaṃ sambhavet | alīke tu
<br/>tadapi nāsti tat kiṃ nyāyena sādhyamityāha | yadā ceti ||</p>
<p>raghuº ṭīº | vyāvṛttiniṣṭhamiti | niṣṭhā svarūpam |
<br/>iti anena prakāreṇa | tenānurūpopanayalābhaḥ | kālātyayāpa-
<br/>deśāt dharmigrāhakapratyakṣeṇa vidhitvenaivollekhāt | anekarūpa-
<br/>śālinopi vidheḥ sambhavadapyagṛhyamāṇaṃ rūpaṃ yadānubhavabādhānna
<br/>siddhyati tadā kathamasambhavadapyagṛhyamāṇarūpasyālīkasyāgṛhyamāṇa-
<br/>manubhavabādhitaṃ rūpaṃ setsyatītyāha | yadā ceti ||</p>
<p><b>kiñcedaṃ bhāvābhāvasādhāraṇyaṃ na tāvadubhayarūpatvaṃ
<br/>virodhāt | na taddharmatvamanabhyupagamāt | na hi
<br/>gotvamabhāvasyāpi dharma ityabhyupagamyate | na taddharmitvama-
<br/>naikāntāt | vyaktirapi bhāvābhāvadharmaśālinī na
<br/>niṣedhaikarūpeti | na tadubhayasādṛśyamasambhavāt |
<pb n="310"/>
<br/>atannivṛttyaiva tathātve sādhyāviśeṣāt | nāpyasti-
<br/>nāstisāmānādhikaraṇyaṃ virodhāt anyathāsiddheśca |
<br/>na hi yadasti tadeva nāstītipratyayagocaraḥ syāt |
<br/>prakārāntaramāśritya syādeveti cet | evaṃ tarhi tameva
<br/>prakārabhedamupādāya vidhivyavasthāyāṃ ko virodho yena
<br/>pratibandhaḥ siddhyet | tasya vidhirūpatāyāmasti nāma
<br/><sup><small>1</small></sup>kimadhikamupaneyamiti cet | niṣedharūpatvepi nāsti
<br/>nāma ki<sup><small>2</small></sup>madhikamupaneyamiti samānam | ata eva
<br/>sādhāraṇyamiti cet | tathāpi kiṃ tadubhayātmakatva-
<br/>mubhayaparīhāro vetyaśakyametat |</b></p>
<p>śaṅkaº ṭīº | kiṃ ca nyāyopi vicāraṃ na sahata ityāha |
<br/>kiṃ ceti | virodhāditi | na hi ya eva bhāvaḥ sa evābhāva
<br/>iti bhavatītyarthaḥ | na hi gotvāderbhāvābhāvobhayadharmatvamasmā-
<br/>bhirabhyupagamyata ityāha | na taditi | nanu gotve jātitvaṃ varttate
<br/>varttate ca guṇādyatyantābhāva ityubhayadharmitvameva bhāvābhāvasādhāraṇyaṃ
<br/>syādityata āha | na taddharmitvamiti | anaikāntikatvamāha |
<br/>vyaktirapīti | nanu vyakterapi svābhāvaniṣedhātmakattvamastyevetyata
<br/>āha | niṣedhaiketi | vidhitvasyāpi tatra sattvādityarthaḥ |
<br/>asambhavāditi | bhāvābhāvayorhi sādṛśyaṃ tadubhayavṛttitāyāṃ
<note n="310.1"><p>astinā kimiti raghunāthaśiromaṇisammataḥ pāṭhaḥ |</p></note>
<note n="310.2"><p>nāstinā kimiti raghunāthaśiromaṇisammataḥ pāṭhaḥ |</p></note>
<pb n="311"/>
<br/>gotvāderbhavet | nacaitatsambhavatītyarthaḥ | nanu bhāve cābhāve cātadvyā-
<br/>vṛttirastyeveti tatsvarūpaṃ gotvaṃ kathaṃ tadubhayasādṛśyaṃ na bhavedityata
<br/>āha | atadvyāvṛttyaiveti | gotvāderatadvyāvṛttirūpatāyāṃ siddhāyāṃ tathā
<br/>syāttadrūpatā ca na siddhetyarthaḥ | kecittu bhāvābhāvābhyāṃ gotvādeḥ
<br/>sādṛśyamiti śaṅkārthamāhuḥ | gotve ca na bhāvatvaṃ nāpyabhāvatvamiti
<br/>parihārārthaṃ bādhitavantaḥ | taccintyam | astināstisāmānādhi-
<br/>karaṇyamiti | astināstipratyayaviṣayatvamityarthaḥ | tadubhayapada-
<br/>vācyatvaṃ vā | virodhameva vivṛṇoti | na hīti | ekasya vidhi-
<br/>niṣedhapratyayāviṣayatvādityarthaḥ | anyathāsiddhiṃ vivarītumāśaṅkate |
<br/>prakārāntaramiti | āśrayanāśānāśaprayuktamastināstisāmānādhi-
<br/>karaṇyamityarthaḥ | tarhi tadaghaṭitaṃ vidherapi gotvasyāstināsti-
<br/>sāmānādhikaraṇyaṃ nānyavyāvṛttirūpatāsādhanāyāmanyathāsiddhi-<sup><small>1</small></sup>
<br/>rityāha | tarhīti | pratibandha iti | yadbhāvābhāvasādhāraṇaṃ
<br/>tadanyavyāvṛttiniṣṭhamiti pratibandha ityarthaḥ | tasyeti | sāmānyasya
<br/>gotvādeḥ tathā ca gauretāvataivāstitve labdhe'stīti punaruktamityarthaḥ |
<br/>nāstīti viruddhamityapi draṣṭavyam | niṣedheti | nāstīti punaruktaṃ
<br/>astīti viruddhamiti samānamityarthaḥ | ata eveti | asmādeva
<br/>virodhapaunaruktyabhayādityarthaḥ | ubhayātmakatvaṃ bhāvābhāvātmakatvaṃ
<br/>ubhayaparīhāro na bhāvatvaṃ nāpyabhāvatvam | aśakyamiti | paraspara-
<br/>virodhe hi na prakārāntarasthitirityarthaḥ ||</p>
<note n="311.1"><p>siddheḥ--pāº 2 puº |</p></note>
<pb n="312"/>
<p>bhagīº ṭīº | ubhayeti | bhāvābhāvarūpatvamityarthaḥ | taddharmatvaṃ
<br/>bhāvābhāvadharmatvam | taddharmitvaṃ bhāvābhāvarūpadharmaśālitvamityarthaḥ |
<br/>asambhavāditi | gotvasya bhāvābhāvābhyāṃ na sādṛśyamasti | na hi
<br/>bhāvatvābhāvatve sādṛśyaṃ gotve dvayasyāpyavṛtteḥ | nāpyatannivṛttyā-
<br/>śrayatvameva tat vyaktāvanaikāntādityuktatvādityarthaḥ | nanu cātanni-
<br/>vṛttitvamātreṇa tadubhayasādṛśyaṃ syādityata āha | atannivṛttyeti |
<br/>gotvasyātannivṛttirūpatvasyaiva sādhyatvādityarthaḥ | sāmānādhikaraṇya-
<br/>mastināstidhīviṣayatvaṃ tatpadavācyatvaṃ vetyarthaḥ | tadyadyekarūpeṇa
<br/>vivakṣitaṃ tatrāha | virodhāditi | atha rūpāntareṇa tat | tatrāha |
<br/>anyatheti | anyathāsiddhiṃ sphuṭayitumāha | prakārāntaramiti |
<br/>astināstisāmānādhikaraṇyānupapattyā tasya bhāvābhāvarūpatvamityeva
<br/>bhāvābhāvasāmānādhikaraṇyamastvityarthaḥ | aśakyamiti | ubhaya-
<br/>trāpi vyāghātādityarthaḥ ||</p>
<p>raghuº ṭīº | ubhayeti | bhāvābhāvāvubhayam | niṣedhaiketi |
<br/>svābhāvaniṣedharūpatvepi svato vidhitvāt | sādṛśyam sādṛśya-
<br/>rūpatvam | asambhavāt | abhāvāvṛttitvena tathātvāsambhavāt ubhayavṛttereva
<br/>dharmasya sādṛśyatvāt | bhavedevaṃ yadi gotvaṃ bhāvo bhavet, na tvevam,
<br/>kintu gavānyātmakamahiṣādivyāvṛttiḥ, sā ca nirātmake abhāve
<br/>gavātmani varttata ityata āha | ataditi | nivṛttyā nivṛtti-
<br/>rūpatvena | sādhyāviśeṣāt | nivṛttirūpatvasyaiva sādhyatvāt | kecittu
<br/>gottvasya bhāvābhāvasādṛśyaṃ na bhāvatvābhāvatvam, asambhavāt | nāpyanya-
<pb n="313"/>
<br/>vyāvṛttimattvaṃ vyaktāvanekāntāt, nāpyanyavyāvṛttirūpatvam, bhāve
<br/>abhāvāt | yadi cābhāvamātrasādṛśyamanyavyāvṛttirūpatvaṃ hetūkuryātta-
<br/>trāha | sādhyāviśeṣāditītyāhuḥ | astināstisāmānādhikaraṇyam,
<br/>tādṛśasya vikalpasya vyapadeśasya vā viṣayatvam, svalakṣaṇa tu na
<br/>vikalpasya na vā vyapadeśasya viṣayaḥ, dharmadharmiṇoścābhedo nāto
<br/>vyabhicāra iti bhāvaḥ | tadekena rūpeṇa vivakṣitaṃ rūpāntareṇa vā |
<br/>ādye virodhāditi | dvitīye anyatheti | virodhaṃ vivṛṇoti |
<br/>na hīti | na hi yadyena rūpeṇāstītivikalpavyapadeśayorviṣayaḥ
<br/>tenaiva rūpeṇa nāstīti vikalpavyapadeśayorapītyarthaḥ | pratyayaḥ
<br/>pratītirvyapadeśaśca pratīyate'neneti vyutpattyā | vidhirūpatve bādhakaṃ
<br/>śaṅkate | tasyeti | astina vidhitvabodhakena | upaneyam
<br/>vidheyam | tathā cāstīti punaruktam | vidhitvaśūnyatvabodhakaṃ
<br/>ca nāstīti viruddhamityapi draṣṭavyam | niṣedhatvam vidhitva-
<br/>śūnyatvam | apaneyam niṣedhyam | atrāstīti viruddhamityapi
<br/>draṣṭavyam | ata eva paunaruktyavirodhābhyāmeva | bhāvābhāva-
<br/>bodhakāstināstivyapadeśayogyatvameva bhāvābhāvasādhāraṇyamabhāvatva-
<br/>sādhakam, ekaikavyapadeśāyogyatvenaikaikānyātmakatvaṃ ekaikātmakatva-
<br/>viraho vā siddhyat, arthādbhāvābhāvātmakatve bhāvābhāvātmakatvavirahe
<br/>vā paryavasyet, tacca virodhānna sambhavatītyāha | tathāpīti ||</p>
<p><b>tasmādastināstibhyāmupādhyantaropasamprāptiḥ prāpto-
<br/>pādhiniyamo veti sārthakatvaṃ tayoḥ | tadetadvidhāvapi
<pb n="314"/>
<br/>tulyam | śāntāśeṣaviśeṣatvādalīkapakṣe kvopādhyantara-
<br/>vidhistanniyamo<sup><small>*</small></sup> veti viśeṣadoṣaḥ | tato gośabdo
<br/>gotvaviśiṣṭavyaktimātrābhidhāyī paryavasitaḥ, tāstu
<br/>viprakīrṇadeśakālatayā nārthakriyārthiprārthanāmanubhavi-
<br/>tumīśata iti pratipattā viśeṣākāṅkṣaḥ | sā ca
<br/>tasyākāṅkhā'sti goṣṭhe kālākṣī dhenurghaṭodhnī mahāghaṇṭā
<br/>nandinītyādibhirniyāmakairvidhāyakairvā nivāryata<sup><small>1</small></sup> iti
<br/>vidhau na kaściddoṣaḥ | gotvaviśiṣṭasadasadvyaktimātra-
<br/>pratītestadeva styādipadaprayogavaiphalyamiti cet tāva-
<br/>nmātrapratipattyarthameva tat | anekapratipattyarthantu tadupa-
<br/>yogaḥ tasya prāgapratīterityuktam |</b></p>
<p>śaṅkaº ṭīº | niṣedharūpatve'stināstisāmānādhikaraṇyena
<br/>virodhapaunaruktye yathā tvayā samādheye tathā vidhirūpatve mayāpītyupa-
<br/>saṃhāravyājenāha | tasmāditi | upādhyantaropasaṅkrāntimagre svayameva
<br/>sphuṭayiṣyati | tvatpakṣe naitadapi sambhavatītyāha | śānteti |
<br/>alīkasya kenāpyupādhinā vaiśiṣṭyameva na sambhavatīti na vidhiḥ<sup><small>2</small></sup> |
<br/>svapakṣe'stināstisāmānādhikaraṇyaṃ samarthayati | tata iti |
<br/>tāstu vyaktayaḥ | arthakriyārthī gokāryadānadohanādyarthī | tatprārthanāṃ
<br/>tadupāditsām | anubhavituṃ prāptum, bhū prāptāvitidhātvanusārāt |
<br/>tadayamarthaḥ | gāṃ dadyāt gāṃ dhukṣva gāṃ badhāneti deśitaḥ sarvāsāṃ
<note n="314.*"><p>stanniṣedha iti puº pāº |</p></note>
<note n="314.1"><p>nivartata iti śaṅkaramiśrasammataḥ pāṭhaḥ |</p></note>
<note n="314.2"><p>sambhavatītyarthaḥ puº pāº |</p></note>
<pb n="315"/>
<br/>gavāṃ dānāderaśakyatayā tāvadupāditsaiva notpadyate, dūre tu pravṛttiḥ,
<br/>yadā tu viśeṣamadhigacchati viśeṣopādānamahimnā tadā pravarttate,
<br/>sa ca viśeṣo yatrāprāpta eva bodhyate tadā vidhāyakaiḥ saḥ, yadā tu
<br/>sāmānyato deśādīnāṃ prāptānāmeva viśeṣo bodhyate tadā
<br/>niyāmakaiḥ vākārastu vyavasthitavikalpārthaḥ | sā cākāṅkṣā nivarttata
<br/>ityagretanenānvayaḥ | evaṃ ca gaurastīti tatkālīnadhvaṃsāprati-
<br/>yogitvaṃ bodhyate | nāstīti tatkālīnadhvaṃsapratiyogitvaṃ tadā-
<br/>śrayasya bodhyate | ātmāstītyātmano vartamānakālasambandho bodhyate,
<br/>nātmāstītyanāśritatva<sup><small>1</small></sup>mātmanobodhyate, goṣṭhe gaurastīti deśo
<br/>niyamyata ityādyūhyam | nanu gopadātsadasadvyaktimātra pratītameva
<br/>cet tadāstyādipadavaiyyarthyaṃ tadavasthamevetyāha | gotveti | tāva-
<br/>nmātreti | astyādipadānāmapi yadi gotvaviśiṣṭapiṇḍapratipatti-
<br/>mātraṃ phalaṃ tadā bhavatyeva paunaruktyaṃ etadeva tu nāstītyarthaḥ |</p>
<p>bhagīº ṭīº | nanu gotvasya vidhirūpatve tata evāstyarthasiddhe-
<br/>rastipadapaunaruktyaṃ nāstītyanena virodhaśca syāt, evaṃ niṣedharūpatvepi
<br/>nāstītyanena punaruktamastītyanena virodhaśca syādityata āha |
<br/>upādhyantareti | upādhyantaram dharmāntaram | gopadādvidhirūpa-
<br/>gotvaviśiṣṭajñānepi vartamānatvamastipadenopanīyate | na hi
<br/>bhāvatvameva vartamānatvam, atītāderapi bhāvatvāt | gotvamastītyatra
<br/>nityatvādeva tallābha prāmāṇikatvaṃ tenopanīya | sāmānyataśca
<note n="315.1"><p>nāstyātmetyatrānāśritatvaṃ--pāº 2 puº |</p></note>
<pb n="316"/>
<br/>deśādisambandhe prāpte'sti goṣṭhe kālākṣī dhenurityādinā deśa-
<br/>viśeṣādibodhanamanyadeśādiniṣedhaśca bodhyata ityarthaḥ | niṣedhā-
<br/>tmakatve bādhakamāha | śānteti | vidhipakṣe dharmāntaraprāpti-
<br/>niyamau sphuṭayati | tata iti | sā cākāṅkṣā nivāryata
<br/>ityanvayaḥ | goṣṭhatvādinā taddeśādyaprāptau vidhāyakaiḥ tatprāptau tu
<br/>niyāmakairiti vyavasthitavikalpaḥ | nanu dharmadharmiṇorabhedādbhedepi
<br/>vyaktyā tamādāya paunaruktyamevāha | gotveti | dharmadharmiṇorbhedā-
<br/>ddharmasya ca nirāśrayasya bodhayitumaśakyatvādasatopi paunaruktyaṃ
<br/>netyāha | tasya prāgiti ||</p>
<p>raghuº ṭīº | tatkimastināstivyapadeśāvanupapannāvevetyata āha |
<br/>tasmāditi | upādhyantaram deśakālaviśeṣasatvāsatvarūpam | tasyā-
<br/>prāptau prāpaṇaṃ prāptau tu niyamanamiti | śāntāśeṣaviśeṣatvāt
<br/>niḥsvarūpatvāt | pratipattā gopadajanyagojñānavān | viśeṣākāṅkṣaḥ
<br/>gauritivākyaśravaṇānantaraṃ astyādiviśeṣākāṅkṣaḥ, gauritivākya-
<br/>śravaṇānantaraṃ astyādiviśeṣamākāṅkṣata ityarthaḥ | astitvādikaṃ na
<br/>dharmyatiriktaṃ, dharmmadharmmiṇorabhedādityāśayavānāśaṅkate | gotveti |
<br/>dharmmadharmiṇorbheda evetyāśayenottarayati | tāvanmātretyādi | atha
<br/>bhāvābhāvasādhāraṇyaṃ āśrayasya satva iva vināśepyavināśitvam,
<br/>tadanyathāsiddhaṃ, nityatvātkāryasyaivāśrayanāśanāśyatvāt ||</p>
<p><b>yastu nipuṇammanyo vikalpameva pakṣayati sma, yajjñānaṃ
<br/>yadbhāvābhāvasādhāraṇapratibhāsaṃ na tena tasya viṣayatvam,
<pb n="317"/>
<br/>yathā gojñānasyāśvenetyādi | tadyadi govikalpasyāśva-
<br/>viṣayatvameva tadbhāvābhāvasādhāraṇyaṃ gavyapi bāhye tathā,
<br/>tataḥ sādhyāviśiṣṭatvam |</b></p>
<p>śaṅkaº ṭīº | gotvamanyavyāvṛttirūpamatra vidhirūpatayā pratīya-
<br/>mānasya gotvasya pakṣīkaraṇe bādha eva, anyasya tu gotvasyāpratīta-
<br/>tayā''śrayāsiddhiriti tadubhayadoṣaṃ parijihīrṣurjñānaśrīrvikalpa-
<br/>meva pakṣayati sma, tadetasya naipuṇyaṃ-vikalpoviṣayeṇa nirūpaṇīyaḥ
<br/>sa ca vidhirūpatayaiva bhāsata iti, tathāpi bādhāparīhāra
<br/>iti nipuṇaṃmanyatā | yajjñānamiti | (gojñānaṃ goviṣayaṃ
<br/>gobhāvābhāvasādhāraṇatvāt, aśvajñānavaditi mānārthaḥ | yadvā ayaṃ
<br/>gauriti vikalpo na goviṣayakaḥ, tadbhāvābhāvasādhāraṇatvāt, gāṃ
<br/>badhāneti govikalpavaditi mānārthaḥ | yathā gojñānasyāśvena
<br/>viṣayeṇāviṣayitvamiti vadatā aśvajñānasyāpi gavā viṣayeṇā-
<br/>viṣayitvamiti dhvanitam | tathācāśvajñānameva dṛṣṭāntaḥ | anyathopa-
<br/>saṃhārābhāvāt | gobhāvābhāvasādhāraṇatvaṃ yadi gavāviṣayatvameva, tadā
<br/>sādhyāviśiṣṭatvamityāha | tadyadīti | gojñānasyāśvena viṣayeṇā-
<br/>viṣayitvamaśvāviṣayatvenaiva tvayā vācyamiti bhāvaḥ | gavyapīti |
<br/>govikalpasya gotvalakṣaṇabhāvābhāvasādhāraṇyaṃ tadaviṣayatvameva | tathā
<br/>ca sādhyāvaiśiṣṭyamityarthaḥ<sup><small>1</small></sup> |) yo vikalpo yadbhāvābhāvasādhāraṇaḥ
<br/>sa tena viṣayeṇa viṣayī, yathā govikalpo'śvabhāvābhāvasādhāraṇa-
<note n="317.1"><p>kuṇḍalīsthaḥ pāṭho nāsti 3 puº |</p></note>
<pb n="318"/>
<br/>tvānnāśvena viṣayeṇa viṣayī, tathā ca gosvalakṣaṇaṃ na govikalpa-
<br/>viṣayo na vā gotvaṃ vidhirūpaṃ tadviṣaya iti | atra tadbhāvā-
<br/>bhāvasādhāraṇatvaṃ yattadaviṣayatve hetūkṛtaṃ tadvikalpya dūṣayati |
<br/>tadā hīti | govikalpasyāśvabhāvābhāvasādhāraṇattvamaśvāviṣayatvamevaṃ
<br/>gosvalakṣaṇabhāvābhāvasādhāraṇatvamapi gosvalakṣaṇāviṣayatvameva
<br/>vācyaṃ | tathā ca sādhyāviśiṣṭatvaṃ<sup><small>1</small></sup> tadaviṣayatvenaiva tadaviṣayattva-
<br/>sādhanādityarthaḥ | evaṃ gotvepi vidhirūpe vācyam ||</p>
<p>bhagīº ṭīº | yastviti | govikalpo bāhyasya gorbhāve'bhāve
<br/>ca tulyapratibhāsa ityubhayasiddham, ato yathā'śvabhāvābhāvathostulya-
<br/>pratibhāso govikalpo nāśvaviṣayastathā bāhyagorūpaviṣayopi
<br/>netyarthaḥ | vikalpapakṣīkaraṇe nāśrayāsiddhirnavā vidhyaviṣayakatvasya
<br/>sādhyasya bādha iti naipuṇam, tasya viṣayanirūpyatayā viṣaya-
<br/>vidhitvagrahe kasmānna bādha iti tanmanyatā | yadi tadaviṣayatvameva
<br/>tadbhāvābhāvasādhāraṇyaṃ tatrāha | tadyadīti | gavyapīti | gavyapi
<br/>bāhye vastubhūte govikalpasya tathātvamaviṣayatvamiti sādhyāvaiśiṣṭhyam,
<br/>gavāviṣayatvameva govikalpasya bhāvābhāvasādhāraṇyaṃ yata ityarthaḥ ||</p>
<p>raghuº ṭīº | yastviti | gotvaṃ vyāvṛttirūpaṃ vidhirūpaṃ vā
<br/>na pakṣaḥ, ādye siddhasādhanaṃ, antye āśrayāsiddhiḥ, siddhau bādha
<br/>iti doṣaṃ parijihīrṣurnipuṇammanyo na tu nipuṇaḥ | govikalpa
<note n="318.1"><p>vaiśiṣṭyaṃ--pāº |</p></note>
<pb n="319"/>
<br/>ityatrāpi gauranupākhyaḥ svalakṣaṇo vā viṣayatayā pakṣatāvacchedakaḥ,
<br/>ādye asmākamāśrayāsiddhirasatravyātivirahāt, dvitīye ca bhavatāṃ
<br/>svalakṣaṇasya vikalpāgocaratvāt, gocaratve vā bādhaḥ, gaurgaurityanu-
<br/>gatavyavahārahetuttvena pakṣatvamiti yadi tadā tādṛśavyavahāra-
<br/>viṣayatvādinā taditi samānatvāt | ityādītyādipadena
<br/>golakṣaṇabhāvābhāvasādhāraṇapratibhāsaśca govikalpa ityasya saṅgrahaḥ |
<br/>tadbhāvābhāvasādhāraṇyaṃ hi tasya satva ivāsatvepi jāyamānatvaṃ,
<br/>tadastitvanāstitvayoryādṛśatvaṃ tadagrāhakatvamiti vā tadastitva-
<br/>nāstitvākāṅkṣotthāpakatvaṃ vā tadviraho vā tadastitvanāstitvā-
<br/>grāhakatvaṃ vā nādyaḥ | vikalpasya viṣayājanyasya vināpi viṣaya-
<br/>mupapatteḥ, ajanakasyāpi viṣayatvāvirodhāt, kathamanyathā
<br/>tavālīkaṃ svākāro vā vikalyaviṣayaḥ | dvitīye tvāha |
<br/>tadyadīti | bāhye svākārātirikte vastuni ||</p>
<p><b>athāstyādiviśeṣākāṅkṣā, tadā'sādhāraṇyam | na
<br/>hyudāhṛto govikalpo'śvāstyādiviśeṣamākāṅkṣati |
<br/>niyamavidhau tu virodha eva | na hyatadviṣayasya tadviśeṣa-
<br/>niyamākāṅkṣā nāma, gojñānasyāpi viśeṣaniyamā-
<br/>kāṅkṣāprasaṅgāt |</b></p>
<p>śaṅkaº ṭīº | nanu yo vikalpo yatrāstyādiviśeṣākāṅkṣā
<br/>mutthāpayati sa tena viṣayeṇa viṣayī na bhavatīti vyāptirviva-
<pb n="320"/>
<br/>kṣitetyata āha | athāstyādīti | govikalpasyāśvagocarākāṅkṣo-
<br/>tthāpakatvenāśvāviṣayattvaṃ yathā tathā gogocarākāṅkṣotthāpakatvena
<br/>gavāviṣayatvaṃ sādhyaṃ tatra govikalpasyāśvagocarākāṅkṣotthāpakattvameva
<br/>nāsti yenāśvāviṣayatvaṃ prasādhya taddṛṣṭāntena gavāviṣayattvaṃ setsyatī-
<br/>tyarthaḥ | etadevāha | na hīti | dṛṣṭānta evāyamanupapannaḥ, sādha-
<br/>navikalattvaparyavasāyitvāt sāmānyatastadākāṃkṣotthāpakattvasya sādha-
<br/>nasyaiva tato vyāvṛtterata evāsyāsādhāraṇyamityarthaḥ<sup><small>1</small></sup> | nanu
<br/>taddharmaniyāmakattvaṃ tadaviṣayattve hetūkarttavyamityata āha | niya-
<br/>meti | gehe goṣṭhe vā gauriti taddharmaniyāmakattvaṃ tadviṣayatayā
<br/>vyāptamato virodhāttadaviṣayatāṃ na sādhayatītyarthaḥ | virodhameva
<br/>sphuṭayati | na hīti | nanu kathamayaṃ virodha ityata āha |
<br/>gojñānasyeti | aśvāviṣayatvenaivobhayasiddhatvenetyarthaḥ<sup><small>2</small></sup> ||</p>
<p>bhagīº ṭīº | atheti | tatra bhāvābhāvākāṅkṣottthāpakatva-
<br/>meva heturityarthaḥ | āsādhāraṇyam sapakṣādapi vyāvṛttirityarthaḥ |
<br/>tadeva sphorayati | na hīti | bhāgāsiddhirapi mantavyā, sarvasya
<br/>govikalpasyāstyādyākāṅkṣānutthāpakatvāt | nanu svavācakapadopa-
<br/>sandāne svaviśeṣaniyamavidhigocaratvaṃ hetvarthaḥ, yathā hyabhāvasya
<br/>viśeṣā deśakālakṛtā nāstītipadopasandāne niyamyante, tathā-
<br/>stītipadopasandāne sadbhāvaviśeṣā ityata āha | niyameti ||</p>
<note n="320.1"><p>iti bhāvaḥ--pāº |</p></note>
<note n="320.2"><p>siddhasyetyarthaḥ--pāº |</p></note>
<pb n="321"/>
<p>raghuº ṭīº | tṛtīye astitvādisāmānyākāṅkṣotthāpakatvaṃ
<br/>deśaviśeṣādiniyatatadākāṅkṣotthāpakatvaṃ vā, ādye atheti |
<br/>asādhāraṇyaṃ dṛṣṭāntasya sādhanavikalatvāt, tadeva vivṛṇoti | na
<br/>hīti | virodhāccetyapi draṣṭavyam | atadviṣayavikalpasya tatrāsti-
<br/>tvādyākāṅkṣāhetutvāyogāditi | antye niyameti | asādhāraṇyaṃ
<br/>cetyapi draṣṭavyam | na caturthaḥ asiddheḥ, govikalpasyāstitvādyā-
<br/>kāṅkṣāhetutāyā anubhavasiddhatvāt kvacidajananasya kāraṇāntara-
<br/>virahaprayuktatvāt |</p>
<p><b>tadīyasadasattvānupadarśanaṃ cet, tadyadi svarūpameva
<br/>tato'siddhirdoṣaḥ | na hi govikalpo gosvarūpaṃ<sup><small>1</small></sup> nopa-
<br/>darśayatīti mama kadāpi siddham | tava<sup><small>2</small></sup> cādyāpi |
<br/>upādhyantaraṃ <sup><small>3</small></sup>cedanaikāntaḥ | na hi yo yasyopādhyantaraṃ
<br/>nopadarśayet nāsau tadapīti<sup><small>4</small></sup> niyamaḥ |</b></p>
<p>śaṅkaº ṭīº | nanu govikalpasya gosvalakṣaṇasadasatvānupadarśa-
<br/>katvādgosvalakṣaṇāviṣayatvaṃ setsyatītyata āha | tadīyeti | sadasattvaṃ
<br/>yadi gosvarūpameva tadā tadanupadarśakatvaṃ hetuḥ svarūpāsiddha
<note n="321.1"><p>svarūpameva iti 1 puº pāº |</p></note>
<note n="321.2"><p>tavāpyadyāpi iti 1 puº pāº |</p></note>
<note n="321.3"><p>cettadā iti 1 puº pāº |</p></note>
<note n="321.4"><p>tamapīti iti 1 puº pāº |</p></note>
<pb n="322"/>
<br/>evetyarthaḥ | nanu mayā tasya gosvarūpānupadarśakatvamabhyupagamyata
<br/>eveti kathaṃ svarūpāsiddhirityata āha | taveti | adyāpi
<br/>tvayā yatne kriyamāṇe tatsvarūpānupadarśanaṃ na sādhitamastītyarthaḥ |
<br/>nanu sadasatvaṃ na vasturūpaṃ yenāsiddhiḥ syādapi tu sattvāsatvayosta-
<br/>ddharmayoranupadarśakatvaṃ hetuḥ syādata āha | upādhyantaramiti |
<br/>dharmibhinnamityarthaḥ | anaikānta iti | dharmānupadarśakamapi dharmyupa-
<br/>darśakaṃ bhavatyevetyanaikānta ityarthaḥ | sandigdhānaikāntika ityanye |
<br/>aniyamameva darśayati | na hīti ||</p>
<p>bhagīº ṭīº | sadasattvaṃ dharmisvarūpaṃ vā tadbhinnaṃ dharmāntaraṃ
<br/>vā, ādye tadyadīti | dharmisvarūpatve'darśakatvaṃ svarūpāsiddhamityarthaḥ |
<br/>antye upādhyantaramiti | anekāntaḥ sandigdhānaikāntikamityarthaḥ |
<br/>anyeṣāṃ pakṣasamatayā vyabhicārābhāvāt | yadvā sarvāvikalpāvyāpaka-
<br/>tayā bhāgāsiddha ityarthaḥ | tadīyasadasattvopadarśake vikalpe tada-
<br/>bhāvāt, na ca tasya na pakṣatvam, kintu viśiṣṭajñānatvādeva
<br/>sādhyamanumeyam, viśeṣyāsaṃsparśe viśiṣṭajñānatvābhāvāt | sandigdhā-
<br/>naikāntikameva sphuṭayati | na hīti | dharmadharmiṇorjñānasya
<br/>bhinnasāmagrīkatvādityarthaḥ ||</p>
<p>raghuº ṭīº | pacame tvāha | tadīyeti | anekānto
<br/>vyāpyatvāsiddhaḥ ||</p>
<pb n="323"/>
<p><b>nanu niyama eva | tathāhi yanna yatsamavetadharma-
<br/>bodhanaṃ na tat tatsvarūpabodhanaṃ, yathā govikalpaśabdau
<br/>turage | tathā ca tau gavyapi nīlatvādyapekṣayeti
<br/>vyāpakānupalabdhiḥ | dharmibodhepi hi dharmāṇāṃ kasya-
<br/>cidbodhaḥ kasyacidabodhaścetyu<sup><small>1</small></sup>pakārabhedānniyamaḥ syāt,
<br/>upakārabhedaśca śaktibhedādbhavet, na caivaṃ prakṛte, anavasthā-
<br/>prasaṅgāt | tataḥ<sup><small>2</small></sup> śakterabhedādupakārābhede sarvopādhi-
<br/>sahitabodho'bodho veti dvayī gatiriti pratibandhasiddhiḥ |
<br/>duṣprayuktametat | upādhitadvatāṃ bhede pratiniyatasāmagrī-
<br/>bodhyatvādeva tadayaugapadye bodhābodhopapatteḥ | pratiniyata-
<br/>sāmagrībodhyatvasyāpi svabhāvavaicitryanibandhanatvāt,
<br/>tasyāpi svakāraṇādhīnatvāt, tasyāpyanvayavyatireka-
<br/>siddhatvāt, tasyāpi kāryonneyatvāditi |</b></p>
<p>śaṅkaº ṭīº | nanu yadyatsamavetaṃ dharmaṃ nopadarśayatīti niyama
<br/>eva | tathā cāyaṃ gauriti vikalpaḥ śabdo vā gogataṃ nīlādi
<br/>nopadarśayatyato gāmapi nopadarśayati | tatsamavetadharmaviṣayatayā
<br/>vyāpyā tadviṣayatā ca govikalpaśabdābhyāṃ nivarttamānā tadviṣayatā-
<br/>mādāya nivarttata ityarthaḥ | vyāptimeva draḍhayati | dharmibodheti |
<note n="323.1"><p>dabodhaityuº iti 1 puº pāº |</p></note>
<note n="323.2"><p>tatra iti 2 puº pāº |</p></note>
<pb n="324"/>
<br/>dharmāṇāmiti | dharmāṇāṃ madhya ityarthaḥ | upakāre hyupakārāpekṣāyāṃ
<br/>śaktāvapi śaktyantarāpekṣāyāmanavasthābhayena dharmidharmayorgrahe grāha-
<br/>kāṇāṃ samānaiva śaktiriti dharmiṇi gṛhyamāṇe tadgatāḥ sarva eva
<br/>dharmāgṛhyerannato dharmyapi na gṛhyata ityāyātam | atra ca
<br/>vikalpaśabdānāṃ svalakṣaṇāviṣayatvamātraṃ parasyoddeśyaṃ, na tu vyāvṛtti-
<br/>viṣayatvamapi, tatparatve mānasyānupadarśanādityavadheyam | upādhi-
<br/>tadvatāmiti | bhedasya bahuśaḥ sādhitatvāditi bhāvaḥ | tadayaugapadya
<br/>iti | dharmigrahadharmagrahasāmagryorayaugapadya ityarthaḥ | nanūktaṃ samāna-
<br/>śaktikatvamataḥ pratiniyatasāmagrīvedyatvameva kathamata āha | svabhāva-
<br/>vaicitryeti | nanu vicitrasvabhāva evānupapanna ityata āha |
<br/>svakāraṇeti</p>
<p>bhagīº ṭīº | pūrvaṃ sadasattvamātrānupadarśakatvaṃ hetūkṛtam,
<br/>idānīṃ dharmāntarānupadarśakatvaṃ hetumāha | yanneti | dṛṣṭānte
<br/>śabdapadaṃ tajjanyajñānaparam | yadvā bodhanapade bhāvakaraṇavyutpattyā
<br/>hetudvaye krameṇa govikalpagośabdau dṛṣṭāntau | nanu gośabda-
<br/>vikalpayorgotvatvātmakadharmopadarśakatvāddhetvasiddhirata āha | nīla-
<br/>tvādīti | tadbodhanepi nīlatvāderabodhanamastyeveti yāvattadgata-
<br/>dharmānupadarśakatvaṃ heturityarthaḥ | yadyapyanena gosvalakṣaṇāviṣayakatva
<br/>siddhāvapi vikalpasya vyāvṛttiviṣayakatvaṃ na siddhyati, na vā
<br/>gotvasya vyāvṛttitvam, tathāpi vikalpatvāt svātiriktapāramārthikā-
<br/>viṣayatvaṃ vikalpasya śaśaśṛṅgavikalpavat sādhyamityāhuḥ | vyāpti-
<pb n="325"/>
<br/>grāhakamāha | dharmibodhepīti | dharmāṇāmiti nirdhāraṇe ṣaṣṭhī |
<br/>dharmijñānepi kaściddharmo gṛhyate kaścinnetyupakārabhedānniyamaḥ syāt,
<br/>evamupakārepi kartavye upakārāntarasya śaktāvapi śaktyantarāpekṣāyā-
<br/>manavasthetyupakāraśaktyorabhedo vācyaḥ, tathā caikopādhiviśiṣṭadharmi-
<br/>grahe sakalopādhiviśiṣṭatadgrahaḥ syādityarthaḥ | tadāha |</p>
<p><lg><l>ekopakārake grāhye nopakārāstatopare |</l>
<l>dṛṣṭe tasminnadṛṣṭā ye tadgrahe sakalagraha iti |</l></lg></p>
<p>sāmagrībhedāddharmibodhepi kasyaciddharmasya bodhepi kasyacidabodhaḥ
<br/>syāditi sandigdhānaikāntikamityāha | upādhitadvatāmiti ||</p>
<p>raghuº ṭīº | bodhanatvaṃ bodharūpatvaṃ bodhajanakatvaṃ ca,
<br/>vyutpattibhedāt | tathā ca vikalpe dharmābodharūpatvena dharmibodha-
<br/>rūpatvābhāvaḥ śabde ca dharmābodhakatve dharmibodhakatvābhāvaḥ sādhya
<br/>iti | athāsiddho heturgodharmagotvabodhanatvāt tayorata āha |
<br/>nīleti | tathā ca yatkiṃciddharmābodhanatvaṃ heturna tu dharmamātrā-
<br/>bodhanatvamiti bhāvaḥ | niyamaṃ sādhayati | dharmīti | dharmāṇāṃ madhye |
<br/>etaduktaṃ bhavati, jñāyamāne dharmiṇi dharmasya jñānaṃ dharmiṇi sattā-
<br/>mātreṇa, dharmmijanitajñānānukūlopakāraśālitvena vā, ādye yuga-
<br/>patsarvadharmmagrahaṇadhrauvyaṃ, antye dharmiṇopakārasya janane svarūpeṇa
<br/>tadanukūlaśaktiśālitvena vā | ādye avirodhātsarvatropakārādhā-
<br/>nādyugapatsarvagrahaṇam | dvitīye'pi śaktirekā anekā vā | ekā
<br/>cet pūrvoktamanuvarttate | anekā cettajjananāyānekaśakyantarābhyapa-
<pb n="326"/>
<br/>game'navasthā | dharmisvarūpamātrādhīnatvena dharmikāraṇādhīnatvena vā
<br/>śakterbhedānupapattiḥ, śaktiyaugapadyāccopakārasya jñānasya ca yaugapadya-
<br/>māvaśyakaṃ, taduktaṃ--
<p><lg><l>ekopakārake grāhye nopakārāstato'pare |</l>
<l>dṛṣṭe tasminnadṛṣṭā ye tadgrahe sakalagrahaḥ |</l></lg> iti</p>
<p>ṭīkākāropadarśitastu grantho vistarabhayānneha prastūyate iti
<br/>pramāṇaṭīkāyāmevānusaṃdheya iti | tasya bhāvavaicitryasya | svakāra-
<br/>ṇeti, janyamupādhimadhikṛtya | tasya kāraṇasya | syādetat |
<br/>siddhe bodhakasāmagrīpratiniyame tanniyāmakasvabhāvavaicitryamāstheyaṃ,
<br/>tadeva tu kuta ityata āha | tasyāpīti | tadā vyavahitasya
<br/>guṇībhūtasyāpi sāmagrīpratiniyamasya parāmarṣo yogyatābalāt |
<br/>kāryye dharmmiṇi gṛhyamāṇe kadācideva kasyacidupādhergrahaḥ anvaya-
<br/>vyatirekābhyāṃ kāraṇatvagrahepi aparidṛśyamānakāraṇasya kathaṃ siddhi-
<br/>rityata āha | tasyāpīti | ityapi kecit ||</p>
<p><b>yattu śakterabhedādityādi, tattadā śobheta yadi
<br/>dharmimātrādhīnastadbodhamātrādhīno<sup><small>1</small></sup> vā tāvanmātrabodha-
<br/>sāmagyradhīno vā yāvadupādhibheda<sup><small>2</small></sup>bodhaḥ syāt, na
<br/>caivam |</b></p>
<note n="326.1"><p>dhīnastāvaº iti 1 puº pāº |</p></note>
<note n="326.2"><p>upādhibodhaḥ iti 1 puº pāº |</p></note>
<pb n="327"/>
<p>śaṅkaº ṭīº | śakterabhedādupakārābhede sarvopādhisahita-
<br/>bodho'bodhoveti dūṣayati | yattviti | yadyapi dharmimātrādhīnatve
<br/>tadbodhādhīnatve ca yaugapadyabodhaniyamo na bhavati, tathāpi tadapi
<br/>neṣyata iti bhāvaḥ ||</p>
<p>raghuº ṭīº | tadbodheti | yadyapi dharmabodhasya dharmibodhā-
<br/>dhīnatvena dharmābodhanatvena dharmibodhanatvābhāvasādhanaṃ sudūranirastaṃ,
<br/>tathāpi yugapadaśeṣadharmagrahāpādakatvābhāvāttannirasyata iti bhāvaḥ |
<br/>tāvanmātraṃ dharmimātram ||</p>
<p><b>etena bhedāddharmiṇaḥ pratītāvapi śabdaliṅgadvārā
<br/>dharmāṇāṃ cedapratītiḥ, indriyadvārāpi mābhūdityādikaṃ
<br/>tu karṇasparśe kaṭicālanamapāstam | tattadupādhyupalambha-
<br/>sāmagrīvirahakāle prasañjitasyeṣṭatvāt | vicitraśakti-
<br/>tvācca pramāṇānām, liṅgasya prasiddhapratibandhaprati-
<br/>sandhānaśaktikatvāt, śabdasya samayasīmavikramatvāt,
<br/>indriyasya tvarthaśakterapyapekṣaṇāt | na tu sambaddho'rtha
<br/>ityeva pramāṇaiḥ pramāpyate,<sup><small>1</small></sup> atiprasaṅgāt | yasya
<br/>tūpādherupalambha eva yena pramāṇena dharmyupalabhyate tasyā-
<br/>nupalambhe sa tena nopalabhyata iti paraṃ yujyate, sarvo-
<br/>pādhyanupalambhe vā, tathā ca siddhasādhanamiti saṅkṣepaḥ ||</b></p>
<note n="327.1"><p>pratyāppate iti 1 puº pāº |</p></note>
<pb n="328"/>
<p>śaṅkaº ṭīº | bhedāditi | dharmadharmiṇorbhedādityarthaḥ |
<br/>śabdaliṅgābhyāṃ yathā vahne rūpaparimāṇādikaṃ na gṛhyate, kiṃ tu
<br/>vahnisvarūpamātraṃ, tathā pratyakṣamapi dharmimātraviṣayamastu, pramāṇānāṃ
<br/>tulyapratibhāsasāmānyā<sup><small>1</small></sup>diti bhāvaḥ | śabdaliṅgasvābhāvyaṃ karṇasparśaḥ,
<br/>tadvadeva pratyakṣasvābhāvyāpādanaṃ kaṭicālanam | yadvā yāvaddharmāṇāma-
<br/>grahaṇaṃ karṇasparśaḥ, tadvadeva dharmiṇopyagrahaṇāpādanaṃ kaṭicālanam |
<br/>yadvā yāvaddharmaviśiṣṭadharmyagrahaṇaṃ cediti karṇasparśaḥ, tadā vikalpa-
<br/>kānāmatadvyāvṛttiviṣayatāpādanaṃ kaṭicālanam | yathā śabdaliṅge
<br/>upādhiṃ na gṛhṇītaḥ, tathā pratyakṣamapyupādhiṃ na gṛhṇīyādityāpādane
<br/>vaiyyadhikaraṇyānmūlaśaithilyamuktvā iṣṭāpādanamāha | tattaditi |
<br/>tarkamūlavyāptāvupādhimāha | vicitreti | śaktivaicitryānna tulyā-
<br/>bhāsaniyama ityarthaḥ | vicitraśaktikatvamevāha | liṅgasyeti |
<br/>prasiddho dṛḍhatarapramāṇāvadhārito yaḥ pratibandhastatpratisandhānaṃ
<br/>pakṣadharme saiva śaktiryasyetyarthaḥ | samayaḥ saṅketaḥ | saiva sīmā maryādā
<br/>tadāyattovikramaḥ pravṛttiryasyetyarthaḥ | arthaśakteriti | tathā cendri-
<br/>yārthasannikarṣādijanyaṃ pratyakṣamato yāvadbhirupādhibhiḥ sannikarṣastāva-
<br/>dupādhiviśiṣṭasya dharmiṇo grahaṇaṃ syādevetyarthaḥ | nanu rūpasparśa-
<br/>saṅkhyāparimāṇādiviśiṣṭasyaiva vahnervyāpyo dhūmaḥ śabdaśca vastugatyā
<br/>tāvadupādhiviśiṣṭa eva saṅketita iti tābhyāmapyupādhi<sup><small>2</small></sup>viśiṣṭa
<br/>dharmigrahaḥ syādityata āha | natviti | tāvadupādhivaiśiṣṭyena na</p>
<note n="328.1"><p>sāmarthyā--pāº 1 puº |</p></note>
<note n="328.2"><p>tāvadupādhi--pāº 1 puº |</p></note>
<pb n="329"/>
<br/>vyāpakatā na vā vācyatetyarthaḥ | yadvā nanu yāvadupādhīndriyasanni-
<br/>karṣe cettāvatāmupādhīnāṃ grahaṇaṃ tadā sarvopādhiviśiṣṭagrahaṇaṃ
<br/>pratyakṣeṇāpādyata ityata āha | na tviti | tatrāpi dṛṣṭānti-
<br/>kānuvidhānānniyama ityarthaḥ | vyāpakatāvacchedakasya śakyatāvaccheda-
<br/>kasya vā vahnitvāderupalambha eva liṅgaśabdābhyāṃ vahnirbhāsate iti
<br/>tadanupalambhe vā vahnirna tābhyāṃ bhāsatāmiti cet sādhyate tadā
<br/>siddhasādhanamityāha | yasyeti | sarveti | kasyāpyupādheranupalambha
<br/>ityarthaḥ ||</p>
<p>bhagī ṭīº | eteneti | dharmāṇāṃ bhinnasāmagrībodhyatvavyutpāda-
<br/>nenetyarthaḥ | ekasya pramāṇasya dharmaviśeṣābodhakatvenānyasyāpi tasya
<br/>tadbodhakatvamiti bhrāntirupahāsabījam | na tviti | cakṣuṣā
<br/>rūpagrahe, tadgatagatyādigrahaprasaṅgādityarthaḥ | nanvevaṃ dharmadharmiṇorbhedā-
<br/>dbhinnasāmagrībodhyatvena kadācinnirddharmakasyāpi dharmiṇo bodhaḥ
<br/>syāt, na caivam, antataḥ sattvasyāpi grahādityata āha | yasya
<br/>tviti | yena karaṇenetyarthaḥ | sarvopādhyanupalambhovetyatra nopalabhyata
<br/>ityanuṣañjanīyam ||</p>
<p>raghuº ṭīº | etena dharmāṇāṃ bhinnasāmagrībodhyatvena |
<br/>bhedāccedapratītirityanvayaḥ | pramāṇānāṃ dharmibodhakatvāviśeṣe
<br/>dharmabodhakatvābodhakatvalakṣaṇo viśeṣaḥ kutastya ityata āha |
<br/>vicitreti | pratisandhānaṃ pakṣadharmatāniścayaḥ | arthasya śaktiryogya-
<pb n="330"/>
<br/>tādiḥ | atiprasaṅgāt rūpādipratītau rasāderapi pratyayaprasaṅgāt |
<br/>ekasyeva sarveṣāmapi dharmāṇāmagrahe dharmigrahaṇāpattirata āha |
<br/>yasya tviti | yena pramāṇena | yathā gṛhyamāṇe eva rūpe nayanena
<br/>dravyaṃ vyāpakatāvacchedake ca liṅgena vyāpakamiti | sa dharmī |
<br/>sarvopādhyanupalambhe vā sa nopalabhyata iti yujyate ||</p>
<p><b>syādetat | yadīndriyeṇa samānaviṣayāveva liṅga-
<br/>śabdau, tataḥ pratibhāsabhedo'nupapannaḥ | ekaviṣayatvaṃ
<br/>hi pratibhāsābhedena vyāptaṃ savyetaranayanadṛṣṭavat dṛṣṭam,
<br/>na ceha tathā, yathā hi pratyakṣe cetasi deśakālāvasthā-
<br/>niyatāni parisphuṭarūpāṇi svalakṣaṇāni pratibhānti,
<br/>na tathā śabde laiṅgikavikalpepi | tatra hi vijā-
<br/>tīyavyāvṛttamiva parasparākārasaṅkīrṇamivāsphuṭamiva
<br/>pratyakṣāparicitaṃ kiñcidrūpamābhāsamānamanubhavaviṣayaḥ,
<br/>na copāyabhedamātreṇa pratibhāsabheda upapadyate, na hi
<br/>pratipattyupāyāḥ pratipattyākāraṃ parivarttayitumīśate, na
<br/>caikaṃ vastu dvyākāramiti pratibandhasiddhiḥ | asya
<br/>prayogaḥ, yo'yaṃ kvacidvastuni pratyakṣapratibhāsādviparītaḥ
<br/>pratibhāso nāsau tenaikaviṣayo yathā ghaṭagrahāt paṭa-
<br/>pratibhāsaḥ, tathā ca gavi pratyakṣapratibhāsādviparītaḥ
<br/>pratibhāso vikalpakāla iti |</b></p>
<pb n="331"/>
<p>śaṅkaº ṭīº | yathendriyaṃ svalakṣaṇaviṣayaṃ, tathā liṅgaśabdāvapi
<br/>yadi tadviṣayau syātāṃ tadā pratibhāsāvailakṣaṇyaṃ na syāt atastau
<br/>na svalakṣaṇaṃ spṛśata ityāha | syādetaditi | yathetyādinā
<br/>pratibhāsabhedameva sphuṭayati | parivarttayitum anyathākarttum | nanu
<br/>vastusvābhāvyameva dvirūpamastu bhinnapramāṇapratibhāsaṃ yena syādityata
<br/>āha | na caikamiti | pratibandheti | yadbhāvābhāvasādhāraṇaṃ
<br/>tadanyavyāvṛttiniṣṭhamiti pratibandhasiddhirityarthaḥ | bhāvābhāva-
<br/>sādhāraṇatvasyaiva hetoranena prakāreṇa prapañcanāt | asya prayoga
<br/>iti | ayaṃ praghaṭṭakārthaḥ, prayogamāropya daśyata ityarthaḥ | etatprati-
<br/>bandhādhīnaḥ prayogo vetyarthaḥ | vastunīti sphuṭārtham, pratyakṣaprati-
<br/>bhāsatvāvacchinnādvaiparītyaṃ na vivakṣitaṃ, tena na dṛṣṭāntāsiddhiḥ, anyathā
<br/>parapratibhāsasyāpi pratyakṣapratibhāsatvādvaiparītyāsiddherdṛṣṭāntāsiddhiḥ
<br/>syāt | gavīti | svalakṣaṇe yaḥ pratyakṣapratibhāso nirvikalpakaṃ
<br/>tadviparītaṃ sacikalpakamiti na tasya svalakṣaṇaviṣayatetyarthaḥ ||</p>
<p>bhagīº ṭīº | nanu yadyena sahaikaviṣayaṃ tattena sahānyūnāna-
<br/>tiriktaviṣayaṃ, yathā vāmadakṣiṇacakṣurjanye jñāne, indriyeṇa samāna-
<br/>viṣayau ca śabdavikalpāviti tayorapi tathātvāpattirityāha |
<br/>yadīti | pratibhāsabhedaḥ parasparāviṣayaviṣayakatvam | dṛṣṭavadityatra
<br/>bhāve ktaḥ | pratibhāsabhedamāha | vyāvṛttamiveti | sajātīya-
<br/>vyaktīnāmapi mitho vyāvṛttirbhāsata ityarthaḥ | asphuṭamiveti |
<br/>asādhāraṇo dharmo na gṛhyata ityarthaḥ | nanu jñānakaraṇabhedādupa-
<pb n="332"/>
<br/>patsyata ityata āha | na hīti | tāvatā jñāne paraṃ vaijātyaṃ syāt,
<br/>na tu viṣayabhedaniyama ityarthaḥ | bhinnakaraṇajajñānayostvayāpya-
<br/>bhinnapratibhāsatvopagamāditi bhāvaḥ | yo ya iti | vivādapadaṃ
<br/>vikalpo na pratyakṣeṇa samānaviṣayaḥ, tenānyūnānatiriktaviṣayatva-
<br/>virahitvādityarthaḥ ||</p>
<p>raghuº ṭīº | samānaviṣayatvaṃ vyāpārānubandhitayā | prati-
<br/>bhāseti | pratibhāsasya bhedo nyūnādhikaviṣayatvaṃ, tadvirahaścābhedaḥ,
<br/>tadvyāpyamityarthaḥ | dṛṣṭavaditi saptamīsamarthādvatiḥ | nayanābhyāṃ dṛṣṭe
<br/>nayanayorekaviṣayatvaṃ pratibhāsābhedaśceti | cetasi jñāne | vijā-
<br/>tīyavyāvṛttamiveti | vyāvarttakagotvādisphūrttāvapi vyāvṛtterasphura-
<br/>ṇāt | etacca gotvādervidhirūpatāmate | vyāvṛttirūpatānaye tu
<br/>vyāvarttakadharmāsphuraṇāt | paraspareti | sajātīyāntarādvyāvṛttera-
<br/>sphuraṇāt | asphuṭamiti | asādhāraṇadharmāsphuraṇāt | vaiyadhikaraṇyaṃ
<br/>nirasyannāha | asya prayoga iti | kvacidvastunīti yatkiñcidviṣayā-
<br/>pekṣayā nyūnatvasya lābhāya | tathā ca yo yatpratibhāsaviṣaya-
<br/>yatkiñcidvastvaviṣayako nāsau tadviṣayaviṣayaka iti vyāptiḥ ||</p>
<p><b>idamapyavadyam | citrācitrapratibhāsābhyāṃ mitho
<br/>viruddhābhyāmekanīlabiṣayābhyāmanaikāntāt | na hi
<br/>citrādhyakṣe yannīlaṃ cakāsti tadeva paścānna kevalaṃ tadaiva
<br/>vā puruṣāntarasya | yenākāreṇaikaviṣayatvaṃ tayorna tenaiva
<pb n="333"/>
<br/>virodho yena ca virodho na tenaikaviṣayatvam | dharmā-
<br/>ntarākāreṇa virodho nīlamātrākāreṇa caikaviṣayateti
<br/>cet, nanvihāpi dharmāntarākāreṇa virodho gotva-
<br/>vatpiṇḍamātrākāreṇa caikaviṣayateti tāvanmātranirā-
<br/>karaṇe'siddho hetuḥ | pūrvatra siddhasādhanam | na hi
<br/>śābdalaiṅgikavikalpakāle deśakālaniyamādayopi sarva
<br/>eva dharmaviśeṣā viṣayabhāvamāsādayantītyabhyupagacchāmaḥ |</b></p>
<p>śaṅkaº ṭīº | ekameva nīlaṃ samastacitrapaṭadarśinā citratvena
<br/>savṛtāparabhāgapaṭadarśinā cācitratvena pratīyate, pratibhāsabhedepi na
<br/>viṣayabheda ityanaikānta ityāha | citrācitreti | yadyapi tatra
<br/>nīle'citrabuddhirbhrāntā tathāpi pratibhāsabhedo'styevetyarthaḥ | nanu
<br/>citratvācitratvābhyāṃ virodho nīlatvena caikaviṣayateti na tatrānai-
<br/>kāntikamiti śaṅkate | yeneti | gotvavadvyaktiviṣayatayā samāna-
<br/>viṣayatvaṃ sādhayāmaḥ prasibhāsabhedaśca deśakālaniyatattvāniyatatva-
<br/>sphuṭāsphuṭatvādibhiḥ tvadupadarśitairiti tulyamiti pariharati |
<br/>nanvihāpīti | tāvanmātreti | śabdaliṅgavikalpānāṃ svalakṣaṇa-
<br/>viṣayatānirākaraṇe prasibhāsabhedo hetuḥ svarūpāsiddhaḥ, vastuni
<br/>sarveṣāṃ samānapratibhāsattvādityarthaḥ | pūrvatreti | deśakālaniyamādiṣu
<br/>pratibhāsabhedena bhinnaviṣayattvaṃ yadi sādhyate tadā siddhasādhanaṃ, na
<br/>hi ye deśāvacchedāḥ pratyakṣeṇa bhāsante te śabdaliṅgābhyāmapītyarthaḥ ||</p>
<pb n="334"/>
<p>bhagīº ṭīº | pratibhāsabhedo yadi viṣayabhedakṛta eva vivakṣitaḥ
<br/>syāt, tadā sādhyāviśeṣaḥ syāditi svarūpata eva sa vācyaḥ, tatrāha |
<br/>citreti | na hīti | yadeva citrādhyakṣe nīlaṃ bhātaṃ tadeva kevalamapi
<br/>paścāt tasya puruṣasya nīlabuddhau na bhāsata iti nāsti, api tu
<br/>tadeva bhāsata ityarthaḥ | kṣaṇabhaṅgamūlikāṃ parasyāsiddhiṃ nivārayati |
<br/>tadaiva veti | yadekaṃ nīlaṃ yadekasya nīlabuddhau cakāsti, tadevā-
<br/>nyasya kevalaṃ tannīlaṃ na cakāstīti netyarthaḥ | yenākāreṇa nīlatvena |
<br/>yena virodhaḥ citratvena | dharmāntaraṃ citratvaṃ citravikalpe, kevala-
<br/>nīlavikalpe ca tadaviṣayatvam | asiddha iti | viruddhadharmāntare-
<br/>ṇaikaviṣayatvāvirodhāt sandigdhānaikāntikatvena vyāpyatvāsiddho
<br/>heturityarthaḥ | nanviheti | yena rūpeṇa virodhastenaikaviṣayatvasya
<br/>naiyāyikairanabhyupagamādityarthaḥ | tadeva viśadayati | na hīti |
<br/>tathā ca pratyakṣe ye dharmā bhāsante tadaviṣayakatvepi laiṅgikādi-
<br/>vikalpānāṃ dharmiviṣayatvamaviruddhamiti bhāvaḥ ||</p>
<p>raghuº ṭīº | pareṣāṃ bhāvānāṃ kṣaṇikatvādāha | tadevetyādi |
<br/>yenākāreṇa nīlattvena | yena virodhaścitratvena | athaivaṃ yatpratibhāsa-
<br/>viṣayayadarthāviṣayako yaḥ pratibhāso nāsau tenārthena tatsamāna-
<br/>viṣaya iti paryavasitā vyāptiḥ, tathā ca yadi pratyakṣaviṣayagotva-
<br/>vatpiṇḍāviṣayatvaṃ hetūkriyate tadā svarūpāsiddhiḥ, pratyakṣavacchabdā-
<br/>divikalpasyāpi gotvavatpiṇḍaviṣayatvopagamāt | pratyakṣaviṣaya-
<br/>deśādiniyamāviṣayatvaṃ, tadā siddhasādhanaṃ, deśādiniyamenārthena
<pb n="335"/>
<br/>pratyakṣasamānaviṣayatāvirahasya śabdādivikalpe'smābhirabhyupagamā-
<br/>dityāha | nanvihāpītyādinā | dharmāntaraṃ deśakālaniyamādi |
<br/>tāvanmātraṃ gotvavatpiṇḍākāreṇaikaviṣayatvam | pūrvatra pūrvābhihita-
<br/>dharmmāntarākāreṇaikaviṣayatāyā nirākaraṇe ||</p>
<p><b>nanu dharmiṇyeva sphuṭāsphuṭapratibhāsabhedaḥ katham | na
<br/>kathañcit | yathā yathā hi dharmāḥ pratibhānti tathā
<br/>tathā sphuṭeti pratibhānavyavahāraḥ, yathā yathā ca dharmā-
<br/>ṇāmapratipatti stathā tatha pratibhānasya māndyavyavahāro
<br/>dūrāntikādau pratyakṣepi lokānām, na tu sarvathaivā-
<br/>pratipattau |</b></p>
<p>śaṅkaº ṭīº | nanu yadi śabdaliṅgayorapi dharmyeva viṣa-
<br/>yastadā sa evaikatra sphuṭo'nyatrāsphuṭaḥ kathaṃ bhāsatāmityāha |
<br/>nanviti | prakāśaḥ sarva eva sphuṭaḥ, sphuṭāsphuṭavyavahāraśca bahu-
<br/>tarālpataradharmaviṣayatānibandhana ityāha | na kathañciditi |
<br/>etadevāha | yathā yatheti | na tviti | yadi śabdaliṅga-
<br/>yorddharmiviṣayatā na syāttadā tatrāsphuṭatāpi na bhavedityarthaḥ ||</p>
<p>bhagīº ṭīº | nanu pratyakṣasya sphuṭapratibhāsatvaṃ dharmiviṣayatvaṃ
<br/>tadaviṣayatvaṃ ca laiṅgikādivikalpānāmasphuṭatvamiti tadanyathānupapattyā
<br/>teṣāmalīkasāmānyamātraviṣayatvamadhyakṣasya dharmiviṣayatvaṃ ca kalpyata
<pb n="336"/>
<br/>ityāha | nanviti | ubhayordharmiviṣayatvepi bhūyastaddharmaviṣayatvā-
<br/>viṣayatvābhyāmeva tadupapatterna tatkalpanamityāha | na kathañciditi |
<br/>tadeva sphuṭayati | yathā yatheti | ataeva dharmiviṣayakepi
<br/>dūrāntikapratyakṣe sphuṭāsphuṭapratibhāsatvaṃ dṛṣṭamityāha | dūreti |
<br/>na tviti | asphuṭatvamiti śeṣaḥ | dharmiṇo'pratītāveva nāsphu-
<br/>ṭatvamityathaḥ ||</p>
<p>raghuº ṭīº | pratyayānāṃ sphuṭāsphuṭapratibhāsatvaṃ, na caikārthaḥ
<br/>sphuṭo'sphuṭaśca sambhavati, virodhāt, ataḥ sphuṭapratibhāsasyādhyakṣasya
<br/>sphuṭasvalakṣaṇaviṣayatvaṃ, asphuṭapratibhāsasya laiṅgikādivikalpasyā-
<br/>sphuṭālīkaviṣayatvamityāśaṅkate | nanviti | adhyakṣāṇāṃ nīla-
<br/>pītādyākārabhedavadadhyakṣalaiṅgikayorapi sphuṭāsphuṭapratibhāsatvabhedo
<br/>viṣayabheda vinā'nupapanna ityāśaṅkate | nanviti | ityapi kaścit |
<br/>dharmiṇyeva ekasminneva dharmiṇi | bahutarālpataradharmmavaddharmiviṣayatvameva
<br/>sphuṭāsphuṭapratibhābhatvaṃ, nādhikaṃ, mānābhāvāt, tacca naikaviṣayatva-
<br/>virodhītyāha | na kathañciditi | pratyakṣe ekaviṣayepi | na
<br/>tviti | tadagrāhiṇastatrāsphuṭapratibhāsatvānupapatteriti ||</p>
<p><b>vidūrādipratyayopi pakṣa eveti cet | astu | na tu
<br/>tāvatāpi dharmadharmibhedasiddhau pratyakṣabādhasya tatsandehepi
<br/>sandigdhānaikāntikasya vā parihāraḥ, tāvatāpi prati-
<br/>bhāsabhedasyopapatteḥ |</b></p>
<pb n="337"/>
<p>śaṅkaº ṭīº | pakṣa eveti | tatrāpi sphuṭāsphuṭapratibhāsa-
<br/>prabhedena saddravyapārthivādipratibhāsabhedena vā viṣayabhedaṃ sādhayiṣyāma
<br/>ityarthaḥ | atadvyāvṛttiviṣayatāṃ yadi dūrādipratyayānāṃ sādhayasi
<br/>tadā pratyakṣebādha eva, vidhisphuraṇasya sādhitatvāt | viṣayabheda-
<br/>pratibhāsabhedena dharmiṇorbhede dūrāntikapratyayānāṃ dharmyaviṣayatve sādhye
<br/>bādha ityanye | taccintyam | pratibhāsabhedena viṣayabhedamātra-
<br/>sādhanaṃ tu sandigdhānaikāntikaparāhatam | pratibhāsabhedopi syānna
<br/>tu viṣayabheda iti vipakṣabādhakābhāvāt | tatsandehe dharmadharmibheda-
<br/>sandehe vā bādhasandehe vā ||</p>
<p>bhagīº ṭīº | nanu dūrādisavikalpakānāmapi dharmiviṣaya-
<br/>tvamasiddhamityāha | dūrādīti |<sup><small>1</small></sup> yadi dharmadharmiṇorabhedaḥ
<br/>syāttadā kiñciddharmābhāne dharmyabhānaṃ syāt, na tvevam, kintu tayo-
<br/>rbhedaḥ, tathā ca dūrāntikapratyayānāṃ dharmyaviṣayatve sādhye bādhaḥ,
<br/>anuvyavasāyena dharmiviṣayatvasya pramiteḥ, bādhasandehepi sandigdhānai-
<br/>kāntikam, dharmiviṣayakatvepi kiñciddharmāviṣayakatvenāsphuṭatvopa-
<br/>pattiruktatvādityāha | na tviti ||</p>
<p>raghuº ṭīº | dūradūratarādipratyayā api nāsmākaṃ svalakṣaṇa-
<br/>sākṣiṇo na vā sākṣātkāriṇaḥ para tvalīkālambanā anādi-
<br/>vikalpavāsanāsamutthāḥ samāropitasākṣātkārā ityāśaṅkate |
<note n="337.1"><p>dūrādīti pāṭhamanusṛtyavyākhyātam |</p></note>
<pb n="338"/>
<br/>vidūrādīti | pakṣaḥ pakṣatulyakakṣaḥ | natvityādi | yamarthamanva-
<br/>bhinavaṃ tameva paśyāmīti laiṅgikapratyakṣayorekaviṣayatāgrāhako-
<br/>'nuvyavasāyo dharmmadharmiṇorabhedāt tattaddharmāgrāhiṇo laiṅgika-
<br/>pratyathasya dharmiviṣayatvānupapatyā bādhakenāpramāṇīkarttavyaḥ, siddhe ca
<br/>dharmmadharmiṇorbhede bādhakābhāvāt pramāṇenānuvyavasāyena bādhitaṃ
<br/>laiṅgikādhyakṣayorekaviṣayatvābhāvasādhakamanumānaṃ, yadā tu dharma-
<br/>dharmiṇorbhedasandehastadā bādhakasandehādāpātato'nuvyavasāyasya prāmā-
<br/>ṇyasandehepi dūrādipratyayaiḥ sandigdhānaikāntyaṃ tadityarthaḥ | atha
<br/>dūrādipratyayā api pakṣakukṣau nikṣipyante ? tadā'prayojakatvamityāha |
<br/>tāvatāpīti | dharmmadharmmiṇorabhedasādhakaṃ tu na mānamastītyāśayaḥ ||</p>
<p><b>yadi ca naivaṃ, dūratamādipratyayeṣu vaḥ samāśvāsa-
<br/>viṣayaḥ | yasyārtho labhyata iti cet | nanu lābho'pi
<br/>pūrvapūrvopalabdhānupamardanenaiva | na hi sattvadravyatvapārthi-
<br/>vatvavṛkṣatvādikaṃ paribhūya śiṃśapā labhyate |</b></p>
<p>śaṅkaº ṭīº | yadi ca naivamiti | na viṣayābhedaḥ, kiṃ
<br/>tu dūradūratarādipratyayā bhinnaviṣayā evetyarthaḥ | dharmajñānaviṣayasya
<br/>prāptireva jñānasamādhīheturityāha | yasyeti | saddravyaṃ pṛthivī
<br/>vṛkṣaḥ śiṃśapeti dūrādipratyayā jāyante | tatra śiṃśapālābhepi
<br/>sadādīnāṃ lābho'stīti tāvaddharmaviśiṣṭapiṇḍagocarā eva sarve
<br/>pratibhāsā na tu viṣayabheda ityarthaḥ ||</p>
<pb n="339"/>
<p>bhagīº ṭīº | yadi ca kramikasaddravyapārthivatvādipratyayānāṃ
<br/>prāmāṇyaṃ, tadā samānaviṣayatvameva, athaikasya pramātvam, tadā kasya
<br/>taditi nāśvāsaḥ syādityāha | yadi ceti | arthalābhaḥ viṣaya-
<br/>lābhaḥ | arthalābhopi sarvasyaiva kramikatattatpratyayasyāviśeṣādityāha |
<br/>nanviti | pūrvānupamarddamevāha | na hīti ||</p>
<p>raghuº ṭīº | dūratamādau saddravyamityādayaḥ kramikāḥ pratyayāḥ
<br/>yadi naikaviṣayā na tarhi sarve pramāṇaṃ, na khalūttarottarapratyayo-
<br/>llikhitarūparahitaṃ pūrvapūrvapratyayagocaro vastvantaraṃ nāma | athaika
<br/>eva pramāṇaṃ, ekatamastatheti kuto nirṇaya ityāha | yadi ceti |
<br/>anubhūyamānāyāmanugatākārasya vidhirūpatāyāṃ vikalpasya ca
<br/>dharmiviṣayatāyāṃ na kiñcidapi bādhakamastīti bhāvaḥ | bhāvārtha-
<br/>mabhyupetyāha | yasyeti | artho viṣayaḥ ||</p>
<p><b>yatrārthakriyāsiddhiriti cet, sarveṣāmanuvṛtteḥ kasyārtha-
<br/>kriyeti kiṃ niścāyakam | na kiñcit, kintu saṅkī-
<br/>rṇārthakriyāvirahādekameva tatra vastu, na caikasmin prati-
<br/>bhāsabheda ityeka eva pratyayastatra sālambana iti brūma
<br/>iti cet, tathāpi katama ityaniścaye sa evānāśvāsaḥ |
<br/>asaṅkīrṇāpi cārthakriyā na vyaktitaḥ, sāmagrītaḥ sarva-
<br/>sambhavāt | ataeva na santānataḥ | na hyekasantāna-
<pb n="340"/>
<br/>niyatā kācidarthakriyā nāma | kāñcidarthakriyāṃ prati
<br/>pratyakṣānupalambhagocara eva tathā vyavasthāpyata iti cet,
<br/>tarhi dūratamādyupalabdhā api tathā vyavasthāpyāḥ |
<br/>sarveṣāmeva teṣāṃ tāṃ tāmarthakriyāṃ prati prayojakatāyā
<br/>anvayavyatirekagocaratvāditi |</b></p>
<p>śaṅkaº ṭīº | patrakāṃḍādiviśeṣalakṣaṇārthakriyā śiṃśapāyā
<br/>eveti tallābha evātastatpratibhāsa eva samāśvāsa ityāha | yatreti |
<br/>satvādīnāṃ pūrvapūrvapratibhāsaviṣayāṇāṃ cennopamardastadā saivārthakriyā
<br/>kasyeti niścāyakaṃ nāstītyāha | kasyeti | yadyapi bahavaḥ prati-
<br/>bhāsā dṛśyante tathāpyarthakriyā cedekaiva tadā tadviṣaya eva vastubhūto-
<br/>'nye ca pratibhāsā avastuviṣayā evetyāha | na kiñciditi |
<br/>niścāyakamityanuṣajyate | sālambana iti | pāramārthikaviṣaya
<br/>ityarthaḥ | sadādipratyayānāṃ katamaḥ pratyayaḥ prametyaniścaye pravṛttya-
<br/>nadhyavasāya evetyāha | tathāpīti | dūṣaṇāntaramāha | asaṅgīrṇā-
<br/>pīti | asaṅkīrṇārthakriyayāpi vyaktiviśeṣaniścayaḥ tadā syādyadi
<br/>sārthakriyā vyaktiviśeṣamātrādbhavenna tvevaṃ, kiṃ tu sāmagrītaḥ sarva-
<br/>sambhava ityarthaḥ | nanu tayārthakriyayā ekāṃ vyaktirmā niścīyatāṃ,
<br/>santāno niśceṣyata ityata āha | ataeveti | sāmagrītaḥ
<br/>sarvasambhavo yata ityarthaḥ | tadeva sphuṭayati | na hīti | na
<br/>hyaṃkuropi bījasantānādekasmāt, kintu tatrāpi dharaṇyādisantānā-
<br/>pekṣāyā darśitattvādityarthaḥ | nanu yadyapi sāmagryadhīnā'rthakriyā tathā-
<pb n="341"/>
<br/>pyanvayavyatirekābhyāṃ prādhānyenāṅkuraṃ prati bījasyaiva prayojakattvaṃ
<br/>gṛhītamiti tayā muktiparyantantadeva vidhīyata<sup><small>1</small></sup> ityata āha |
<br/>kāñciditi | tarhi dravyaṃ pṛthivī vṛkṣaścāyaṃ śiṃśapetyatrāpi
<br/>dravyatvena saṃyogaṃ prati pṛthivītvena gandhaṃ prati vṛkṣatvena patrakāṇḍā-
<br/>dikaṃ prati śiṃśapātvena tadviśeṣaṃ prati anvayavyatirekābhyāṃ kāraṇa-
<br/>tvāvadhāraṇāt sarve pratyayā yathārthā ityāyātamityāha | tarhīti |</p>
<p>bhagīº ṭīº | yatreti | arthakriyākāritvameva sattvamiti
<br/>yasyārthakriyā tadeva sadityarthaḥ | sarveṣāmiti | arthakriyāpi
<br/>viśiṣya kasyeti na niścaya ityanāśvāsastadavastha evetyarthaḥ | na
<br/>kiñciditi | viśiṣyāniścayepyekameva tatra pramāṇamityāśvāsa
<br/>evetyarthaḥ | kintviti | dṛśyamānārthakriyā yadi sarvasya
<br/>syāttadā nānārūpā syāt, na ca tathopalabhyata iti yasyaikasyārtha-
<br/>kriyopalabhyate tadeva sālambanaṃ paramārthasadviṣayakamityarthaḥ | tathā
<br/>pīti | sarveṣāmeva sadādipratyayānāṃ tathātvādarthakriyāprayojakatva-
<br/>miti prāmāṇyerthaviṣayatvamevetyarthaḥ ||</p>
<p>raghuº ṭīº | arthakriyākāriṇa eva satvāt yasyārthakriyā
<br/>dṛśyate tadviṣayaka eva pratyayaḥ prametyāśaṅkate | yatreti | sarveṣāṃ
<br/>sadādipratyayagocarāṇām | na kiñcit, niścāyakamiti śeṣaḥ |
<br/>patrakāṇḍaviśeṣādilakṣaṇārthakriyā na sadādeḥ panasāderapi tatpra-
<note n="341.1"><p>tayārthakriyayā tadeva niścīyata ityata āha |--pāº 2 puº |</p></note>
<pb n="342"/>
<br/>saṅgāt kintu śiṃśapāyā evetyasti viśeṣaniścāyakamata āha |
<br/>asaṅkīrṇāpīti | na vyaktito naikavyaktimātrāt | tathā ca pūrva-
<br/>bhāvitvasya niyāmakasahakārisamavadhānasya cāviśeṣāt sarveṣāmeva
<br/>kuto na sā'rthakriyeti | yatsantānaniyatā yārthakriyā sā tasyaiva
<br/>netarasya, tatsattvepi tadanutpatterityāśaṅkya nirācaṣṭe | ataeveti |
<br/>tatsāntānikasatvepi tattatsahakāriviraheṇa tattadarthakriyāviraha-
<br/>darśanānna niyama iti | anvayavyatirekābhyāṃ vijātīyakāryāṇi
<br/>prati vijātīyānāṃ kāraṇānāṃ hetuttve sudṛḍhe sadādeḥ kāraṇatāyāṃ
<br/>mānābhāvenāsattvāttadviṣayāḥ pratyayāḥ na pramāṇānītyāśaṅkate |
<br/>kāñciditi | nirākaroti | tarhīti | tathā ca vṛkṣaḥ śiṃśapeti
<br/>bījaṃ dhānyaṃ śāliḥ kalama iti pratyayā upalabhyamānasāmānya-
<br/>viśeṣabhāvāpannapatrakāṇḍāṅkuralakṣaṇārthakriyāsadviṣayatayā pramāṇī-
<br/>bhavanto'bhinnaviṣayatayā'vatiṣṭhanta iti ||</p>
<p><b>syādetat | na dharmāntarākāreṇa pratibhāsabhedo
<br/>bhedahetuḥ kintu parokṣāparokṣarūpatayā | sā hi na
<br/>dharmabhedānapyupādāya samarthayituṃ śakyā, teṣṭhapi parokṣā-
<br/>parokṣajñānodayāt, tatrāpi dharmāntarānusaraṇe'navasthā-
<br/>nāditi cet |</b></p>
<p>śaṅkaº ṭīº | pratyakṣāllaiṅgikādivikalpānāṃ pratibhāsabhedā-
<br/>dviṣayabhedaṃ śaṅkate | syādetaditi | dharmāntarākāramevāha |
<pb n="343"/>
<br/>parokṣāparokṣarūpatayeti | nanu vastudharmāveva parokṣāparokṣatve, tadvi-
<br/>ṣayatayā pratibhāso'pi kaścit parokṣaḥ kaścidaparokṣaṃ ityata
<br/>āha | sā hīti | sā parokṣāparokṣarūpatā | teṣvapi dharmabhedeṣvapi |
<br/>dharmaparokṣatādhīnā cet parokṣatā tatrāparokṣajñānaṃ na syādevetyarthaḥ |
<br/>tatrāpīti | parokṣe dharme aparā parokṣatā'parokṣe cāparā parokṣatā
<br/>cettadā'navasthetyarthaḥ | tathā ca parokṣāparokṣalakṣaṇapratibhāsabhedā-
<br/>dviṣayabhedaḥ pratyakṣalaiṅgikādijñānānāmāvaśyaka iti bhāvaḥ ||</p>
<p>bhagīº ṭīº | nanu pratyakṣalaiṅgikavikalpayoḥ parokṣatvāparokṣatva-
<br/>rūpapratibhāsādviṣayabhedaḥ syādityāha | na dharmāntareti | nanu paro-
<br/>kṣatvāparokṣatve viṣayasyaiva dharmau, tathā cāparokṣatvadharmaviśiṣṭaṃ pratyakṣasya
<br/>viṣayo laiṅgikādestu parokṣatvadharmaviśiṣṭamiti na te jñānadharmā-
<br/>vityāha | sā hīti | tvanmate teṣvapi viṣayadharmabhedeṣu parokṣā-
<br/>parokṣajñānotpatteḥ, na ca parokṣatvādāvapi parokṣatvādyantaradharma-
<br/>svīkāro'navasthiterityarthaḥ | tathā ca parokṣatvāparokṣatvayormitho
<br/>virodhāt pratyakṣalaiṅgikavikalpayoḥ pratiniyataviṣayateti bhāvaḥ ||</p>
<p>raghuº ṭīº | kiṃ tviti | pārokṣyāpārokṣye parokṣāparokṣa-
<br/>viṣayakatve | na caikaṃ vastu parokṣamaparokṣaṃ ca sambhavati, virodhāt,
<br/>tathātve vā tadviṣayakasyaikasya vijñānasya parokṣāparokṣobhayarūpatā-
<br/>patteḥ | parokṣatvāparokṣatve ca rūpasparśāviva dharmiṇo dharmmabhedau
<br/>tadviśiṣṭaśca dharmī parokṣāparokṣayorvijñānayorviṣayo rūpasparśa-
<pb n="344"/>
<br/>viśiṣṭa iva nāyanaspārśanayorityāśaṅkāṃ nirākaroti | sā
<br/>hīti | teṣvapīti | tava mata ityādi | parokṣepi yogināma-
<br/>parokṣajñānopagamāt aparokṣeṣu ca śābdādiparokṣajñānopagamāt ||</p>
<p><b>na, tayoraviṣayākāratvāt | dvividho hi jñānadharmo
<br/>viṣayāvacchedo jātibhedaśca | tatra viṣayāvacchedabhedena
<br/>viṣayasya bhedasthitirabhedanirākaraṇaṃ vā, na tu dvitīyena,
<br/>tasya kāraṇabhedenaivopapatteḥ śrutyanumitismṛtivat | yathā
<br/>ca viṣayabhedepi kāraṇabhedādevāparokṣajātīyamindriyajaṃ
<br/>jñānaṃ tathā viṣayābhedepi kāraṇabhedādeva parokṣāparokṣa-
<br/>jātīyamindriyaliṅgajñānaṃ bhavat kena vāryate | vāraṇe
<br/>vā kāryabhedaṃ prati kāraṇabhedo'prayojakaḥ syāt, tathā
<br/>cākasmikaḥ sa āpadyeta | jātibhedo'yaṃ na tūpādhibheda
<br/>iti kimatra niṣṭaṅkaṃ kāraṇamiti cet, anubhava eva |
<br/>na hi vyavasāyakāle pārokṣyāpārokṣyasmṛtitvānubhūti-
<br/>tvāni parisphuranti, asāvagnimānayamagnimān so'gni-
<br/>māniti sphuraṇāt | anuvyavasāyakāle tu tatpratibhāsaḥ,
<br/>amumanuminomi imaṃ paśyāmi taṃ smarāmītyullekhāt |
<br/>kathaṃ tarhi parokṣo'rthaḥ pratyakṣaśceti vyavahāraḥ | yathā-
<br/>numito dṛṣṭaḥ smṛta iti |</b></p>
<pb n="345"/>
<p>śaṅkaº ṭīº | pariharati | na tayoriti | parokṣatvāparo-
<br/>kṣatvayorviṣayāghaṭitatvādityarthaḥ | tadevopapādayati | dvividho
<br/>hīti | viṣayāvacchedo viṣayanibandhano yathā ghaṭajñānapaṭajñāna-
<br/>yorupādhibhedaḥ | jātibhedaḥ kāraṇabhedaprayojyānumititvasākṣātva-
<br/>vadityarthaḥ | tatreti | viṣayakṛte pratibhāsabhede viṣayabheda eva
<br/>tantram, natu jātikṛte, tatra kāraṇasyaiva tantratvāt | yathā tatraiva
<br/>viṣaye sākṣākārijñānamānumānikaṃ ca jñānaṃ, tathā tatraiva parokṣama-
<br/>parokṣaṃ cetyarthaḥ | viṣayabhedepi | ghaṭapaṭādilakṣaṇaviṣayabhedepītyarthaḥ |
<br/>viṣayābhedepīti | vahnirūpaviṣayābhedepīndriyādaparokṣaṃ śabda-
<br/>liṅgābhyāṃ ca parokṣaṃ jñānaṃ syādityarthaḥ | kāraṇeti | kāraṇabheda-
<br/>paratantro yadi kāryabhedo na syāttadā kāryyavaijātyamākasmikaṃ
<br/>syādityarthaḥ | jātibheda iti | parokṣattvāparokṣattvaṃ ca jātibhedo
<br/>na tu viṣayakṛta upādhibheda ityatra kiṃ niścāyakamityarthaḥ |
<br/>anubhava eveti | anuvyavasāya evetyarthaḥ | tadeva viśadayati |
<br/>na hīti | so'gnimāniti smaraṇākāraṃ darśayitvā trayāṇāmapi
<br/>jñānānāmanuvyavasāyākāraṃ darśayati ||</p>
<p>bhagīº ṭīº | viṣayāvacchedo viṣayaghaṭita upādhibhedo
<br/>yathā ghaṭapaṭajñānayorityarthaḥ | dvitīyena jātibhedenetyarthaḥ |
<br/>śrutīti | yathā parokṣaviṣayatve tulyepi śābdatvānumititvasmṛtitva-
<br/>rūpajñānagatajñānajātibhedaḥ kāraṇabhedādeva bauddhānāṃ tathāyamapī-
<br/>tyarthaḥ | yathā ceti | yadīdaṃ vairūpyaṃ viṣayabhedamātraprayojyaṃ syāttadā
<pb n="346"/>
<br/>bhinnaviṣayakaṃ jñānadvayamaparokṣajātīyaṃ na syāditi yathā tatra
<br/>viṣayabhedāprayojakatve kāraṇabheda eva prayojakaḥ, tathā viṣayā-
<br/>bhedepi vaijātye kāraṇabhedaḥ prayojaka ityarthaḥ | ākasmika iti |
<br/>idaṃ jñānaṃ yadi tadvijātīyaṃ na syāt tadviruddhakāraṇajanyaṃ na
<br/>syādityarthaḥ | upādhibhedo viṣayabhedaḥ | niṣṭaṅko niścayaḥ |
<br/>anubhavaḥ, anuvyavasāya ityarthaḥ | na hīti | yadi hi tadviṣaya-
<br/>dharmaḥ syāt tarhi jñānābhāvepi tadviṣayajñāna eva bhāseta, na ca
<br/>tathetyarthaḥ ||</p>
<p>raghuº ṭīº | viṣayāvacchedo viṣayaviṣayakatvaṃ | jātibhedo
<br/>viṣayāsparśī dharmaḥ, parokṣatvasyānubhavatvasaṅkarāpatyā sākṣātkārī-
<br/>tarajñānatvarūpatvopagamāt ekasminneva viṣaye śabdaliṅgādirūpa-
<br/>kāraṇavaijātyāt śābdānumititvarūpajñānānāṃ vaijātyaṃ bhinnepi
<br/>ca ghaṭapaṭādāvindriyanayanādirūpakāraṇasājātye sākṣātkāritva-
<br/>cākṣuṣattvādirūpaṃ sājātyamityubhayato vyabhicārāt jñānavaijātya-
<br/>sājātyayorviṣayabhedābhedau na tantraṃ kintvanvayavyatirekābhyāṃ kāraṇa-
<br/>vaijātyasājātye evetyāha | na tu dvitīyenetyādinā praghaṭṭakena |
<br/>upādhibhedo viṣayabhedaḥ | asāviti ayamagnimāniti pratyakṣānu-
<br/>mitiśābdīnāṃ sognimāniti ca smṛtyanumitiśābdīnāṃ mitīnā-
<br/>mudayācchabdabhedopyakiṃcitkaraḥ ||</p>
<pb n="347"/>
<p><b>yadapyatyantavilakṣaṇānāmityādi, tadapi sandigdhānai-
<br/>kāntikam, vidhināpi tathābhūtena sālakṣaṇyavyavahārasya
<br/>nirvāhāt | tathā hyayaṃ vyavahāro na nirnimitto
<br/>nāpyanekanimitto nāpyanekāsaṃsargaikanimittaḥ, ati-
<br/>prasaṅgāt | tato'nekasaṃsargaikanimitto'yaṃ pariśiṣyate,
<br/>tathā ca tādṛśasya vidhirūpatve ko virodhaḥ, yena vyāptiḥ
<br/>syāt, pratyuta niṣedharūpatāyāmeva virodho darśitaḥ
<br/>prāgiti kṛtaṃ pallavasamullāsaiḥ |</b></p>
<p>śaṅkaº ṭīº | anumityādidvitīyaṃ parānumānaṃ dūṣayati |
<br/>yadapīti | sandigdheti | sālakṣaṇyavyavahārahetutve hetutvepyatadvyā-
<br/>vṛtti<sup><small>1</small></sup>rūpaṃ māstvityatra vipakṣe bādhakābhāvādityarthaḥ | anyathā-
<br/>siddhimukhena sandigdhānaikāntikatvameva sphuṭayati | vidhināpīti |
<br/>vidhiratra jātiriti vyavasthāpayati | tathā hīti | nirnimittatve
<br/>nityatvaprasaṅgaḥ, anekanimittatve cānanugatākāratvaprasaṅgaḥ, aneka-
<br/>saṃjñaikanimittattve'pi tathetyarthaḥ | tādṛśa iti<sup><small>2</small></sup> ṣaṣṭhī | vyāptiḥ
<br/>syāditi | yadatyantavilakṣaṇānāṃ sālakṣaṇyavyavahārahetustadanya-
<br/>vyāvṛttiniṣṭhamiti tadupadarśitā vyāptiḥ siddhyedityarthaḥ | pūrvoktaṃ
<br/>bādhaṃ smārayati | pratyuteti ||</p>
<note n="347.1"><p>heturapyatadvyāvṛtti--pāº 1 puº |</p></note>
<note n="347.2"><p>tādṛśa iti pāṭhamālambya vyākhyātam |</p></note>
<pb n="348"/>
<p>bhagīº ṭīº | sandigdheti | vipakṣe bādhakābhāvādityarthaḥ |
<br/>tadevāha | vidhināpīti | bādhakamāha | pratyuteti ||</p>
<p>raghuº ṭīº |</p>
<p><b>nāpi pravṛttyādivyavahāranirvāhakatvamapohakalpa-
<br/>nāyāḥ, anyāvabhāsādanyatra pravṛttāvatiprasaṅgāt | adhya-
<br/>vasāyādayamadoṣa iti cet | atha ko'yamadhyavasāyaḥ |
<br/>kimalīkasya vastudharmatayāvabhāsaḥ, kiṃ vā vastvātmaka-
<br/>tayā, tato bhedāgraho vastuvāsanāsamutthaṃ veti |</b></p>
<p>śaṅkaº ṭīº | apohe bādhakāntaramāha | pravṛttyādīti<sup><small>1</small></sup> |
<br/>vastu yadi vikalpe na bhāseta tadā tatra pravṛttireva tato na
<br/>syādevetyarthaḥ | anyāvabhāsāditi | vyāvṛttyavabhāsanādvastuni vṛttirna
<br/>syādityarthaḥ | jñānasya svaviṣaya eva pravarttakattvamanyathā ghaṭajñānāt
<br/>paṭe'pi pravṛttiḥ syādityarthaḥ ||</p>
<p>bhagīº ṭīº | savikalpakajñānasya pravarttakatvamapi na syāditya-
<br/>pohe bādhakāntaramāha | nāpīti | jñānasya svaviṣaya eva pravartta-
<note n="348.1"><p>vyāvṛttyādīti kvacitpāṭhaḥ |</p></note>
<pb n="349"/>
<br/>katvāt, anyathā gojñānasyāśve pravṛttyāpatterghaṭādyaviṣayakādvikalpā-
<br/>ttatra pravṛttirna syādityāha | anyeti ||</p>
<p>raghuº ṭīº | apohamātrāvalambī vikalpo na svalakṣaṇaṃ spṛśa-
<br/>tīti pakṣaṃ nirasyati | nāpīti | apohaviśiṣṭaṃ svalakṣaṇa-
<br/>mālambate vikalpa iti mataṃ punaragre nirasanīyam ||</p>
<p><b>na prathamaḥ, vikalpe tadanavabhāsanāt | na dvitīyaḥ,
<br/>asādhāraṇaviṣayatayā śabdavikalpayorapravṛttiprasaṅgāt
<br/>tasyāsāmayikatvāt tasmādvikalpavastunoścakṣūrasavat
<br/>sarvathā virodha eva, sādhāraṇaviṣayatve tu vastutvāprati-
<br/>bhāsanam, tasyāsādhāraṇatvāt |</b></p>
<p>śaṅkaº ṭīº | vikalpa iti | savikalpakattvena tvanmate
<br/>vastudharmāgrahādityarthaḥ | grahe vā siddhaṃ naḥ samīhitamiti
<br/>bhāvaḥ | apravṛttiprasaṅgāt anutpattiprasaṅgāt | tasyeti |
<br/>svalakṣaṇasyetyarthaḥ | ānantyavyabhicārābhyāṃ svalakṣaṇe samayagrahānupapatteḥ
<br/>vikalpopyanugatadharmapuraskāreṇa syāt, na ca svalakṣaṇaṃ tatheti bhāvaḥ |
<br/>tasmāditi | vikalpasyānugatadharmaviṣayatvādvastunaścānanugatatvā-
<br/>dvirodha evetyarthaḥ | virodhameva darśayati | sādhāraṇeti |
<br/>tasyeti | vastuna ityarthaḥ | tathā ca vastvātmatayā bhānamadhya-
<br/>vasāya iti yaduktaṃ tadanupapannamiti bhāvaḥ ||</p>
<pb n="350"/>
<p>bhagīº ṭīº | vikalpa iti | nirvikalpakamātravedyasya
<br/>vastudharmasya savikalpake'navabhāsādityarthaḥ | asādhāraṇeti | svalakṣaṇa-
<br/>viṣayatayetyarthaḥ | tasyeti | svalakṣaṇasyāsāmayikatvāt saṅketā-
<br/>viṣayatvāt, tatra deśakālānanugame ānantyavyabhicārābhyāṃ saṅketa-
<br/>grahasyāśakyatvādityarthaḥ | tasmāditi | tava mate deśakālānanugata-
<br/>vastubhāne nānanugatibhānaṃ tadbhāne ca nāsādhāraṇavastubhānamityarthaḥ |
<br/>avirodhe vā paryavasitaṃ vivādeneti bhāvaḥ | sādhāraṇeti |
<br/>nānādeśakālānugatālīkaviṣayatva ityarthaḥ | tasya vastutvasya
<br/>svalakṣaṇātmakasyetyarthaḥ ||</p>
<p>raghuº ṭīº | vikalpa iti | vastudharmmasya vastvanatirikta-
<br/>tvādvastvabhāne vastudharmmatvabhānāsambhavācca vastvanavagāhino vikalpasya
<br/>na vastudharmmatvāvagāhitvamiti | asādhāraṇeti | vastunaḥ svalakṣa-
<br/>ṇasyāsādhāraṇattvāttadanatiriktaṃ tattādātmyamapyasādhāraṇaṃ tadviṣayatve
<br/>cā'sādhāraṇaviṣayatvaṃ syāttathā ca śabdavikalpayorapravṛttiḥ saṅketa-
<br/>grahādhīnapravṛttiko hi śabdaḥ saṅketaścānugatarūpamapuraskṛtya svalakṣa-
<br/>ṇeṣvaśakyo grahītumānantyādviśiṣyānupasthitatvācca | na cānugatasyā-
<br/>sato rūpasya satā svalakṣaṇena sambandhosti, vikalpopi cānugatama-
<br/>santaṃ bāhyamākāramālambyaiva pravarttata iti | tasya svalakṣaṇasya |
<br/>tasya vastuttvasya vastvanatirekiṇaḥ ||</p>
<pb n="351"/>
<p><b>na tṛtīyaḥ, pravṛttisāmānādhikaraṇyaniyamānupapatteḥ,
<br/>bhedāgrahasya sarvatra sulabhatvāt | atebhyo bhedo gṛhīta
<br/>iti cet, kimateṣu gṛhyamāṇeṣṭhagṛhyamāṇeṣu vā | nādyaḥ,
<br/>ateṣāmapi svalakṣaṇānāṃ vikalpāgocaratvāt | na
<br/>dvitīyaḥ, avijñātā<sup><small>1</small></sup>vadherbhedasyāprathanāt, prathane vā'dhya-
<br/>vaseyābhimatasvalakṣaṇādapi bhedo gṛhyeta, aviśeṣāt |
<br/>gṛhītādagraho bhedasyāgṛhītebhyastu tadgraha iti cet,
<br/>yadi dharmalakṣaṇo bhedaḥ, tadā viparyayaḥ | svarūpalakṣaṇa-
<br/>ścet, aviśeṣāt sarvatastadgraho'nyatra tādātmyagrahāt |
<br/>niḥsvarūpatvāttasya kva svarūpalakṣaṇo bheda iti cet,
<br/>agṛhītādapi tathā syāt, aviśeṣāt | niḥsvarūpa-
<br/>mapi sasvarūpamiva bhinnamiva prathitamiti cet, tat
<br/>kimadhyavaseyāpekṣayā sasvarūpamiva na prathitam, adhya-
<br/>vaseyasvarūpamiva vā sphuritam | ādye apratipattirvā
<br/>syāt, aviśeṣāt, niḥsvarūpapratipattirvā syāt,
<br/>ubhayathāpi sāmānādhikaraṇyapravṛttī na syātām |
<br/>dvitīyastu prāgeva dūṣitaḥ |</b></p>
<p>śaṅkaº ṭīº | pravṛttīti | pravṛttiniyamasya śābdasāmānā-
<br/>dhikaraṇyaniyamasya cānupapatteḥ bhedāgrahāt kutra pravṛttiḥ syāt kutra
<note n="351.1"><p>anirṇītā iti 1 puº pāº |</p></note>
<pb n="352"/>
<br/>vāyaṃ gauriti sāmānādhikaraṇyaṃ pratīyeta | aniyame hetumāha |
<br/>bhedeti | pravṛttisāmānādhikaraṇyaniyamo jñānaviṣaya eva pravṛtti-
<br/>ritiniyamo na syādityeke | pravṛttyā saha jñānasya sāmānādhikaraṇya-
<br/>niyamaḥ samānaviṣayatāniyamaḥ sa na syādityarthaḥ ityanye | nanu
<br/>sāmānādhikaraṇyaniyamabhaṅgastadā bhavedyadi govikalpādaśve pravartteta, na
<br/>caivaṃ, govikalpo hyagovyāvṛttoyamityākāreṇa jāyamānośvādi-
<br/>vyavacchedaṃ kurvan kathamaśvādiṣu pravarttayedityāśaṅkate | atebhya iti |
<br/>atebhyaḥ aśvādibhyaḥ | ateṣāmiti | vikalpāgocaratvāttebhyo
<br/>bhedagraho'nupapanna ityarthaḥ | avijñāteti | pratiyogyasphuraṇe bhedasyā-
<br/>sphuraṇādityarthaḥ | nanu pratiyogyasphuraṇepi bhedasphuraṇamastu ko doṣa
<br/>ityata āha | prathana iti | evaṃ sati gosvalakṣaṇādapi govi-
<br/>kalpo bhedaṃ gṛhṇīyādityapravṛttireva syādityarthaḥ | adhyavaseyeti |
<br/>(san) svalakṣaṇo gosvalakṣaṇaḥ | gṛhītāditi | grahaṇaṃ nirvikalpakaṃ
<br/>tadanantaraṃ yatsavikalpakamutpadyate, tadgrahaṇasamānapratibhāsamataḥ sārū-
<br/>pyādgolakṣaṇādbhedo na gṛhyate mahiṣādibhyastu bhedo gṛhyata eveti
<br/>govikalpo gavi pravarttayati | na tu mahiṣamātaṃgādāvityarthaḥ |
<br/>svalakṣaṇānyavyāvṛttibhyo grahaṇaviṣayattvasārūpyādbhedo na gṛhyata iti
<br/>tatra pravṛttirityanye | tanna | ubhayorgrahaṇaviṣayatvasya pareṇānaṅgī-
<br/>kārāt | viparyaya iti | apohe tātvikadharmābhāvādityarthaḥ |
<br/>yadvā grahaṇaviṣayīkṛte dharmiṇi bheda eva gṛhyate na tu bhedāgraha
<br/>ityarthaḥ | svarūpeti | yathā mahiṣādibhyo bhedagrahastathā gosva-
<br/>lakṣaṇādapi syādevāpohasyevetyarthaḥ | anyatreti | tādātmyagraha eva
<pb n="353"/>
<br/>bhedagrahe pratibandhakaḥ, sa cāpohasya kenāpi vastunā nāstīti
<br/>sarvatra pravṛttirapravṛttirvā syādityarthaḥ | tasyeti | apohasyetyarthaḥ |
<br/>agṛhītādapīti | tathā syāditi | bhedāgraha eva syāditya-
<br/>śvādāvapi sa eva pravṛttiprasaṅgaḥ, na hi tadapekṣayā'poho na niḥsva-
<br/>rūpa ityarthaḥ | niḥsvarūpamapīti | tathā cāśvādito bhedagraha
<br/>eveti tatra na pravarttata ityarthaḥ | tat kimiti | yathā'śvāderbhinna-
<br/>miva prathitaṃ tathādhyavaseyādgosvalakṣaṇādapi kathaṃ na tathā pratheteti
<br/>tadbhedagrahāttatrāpi na pravṛttiḥ syādityarthaḥ | adhyavaseyeti | svalakṣaṇa-
<br/>svarūpamiva vetyarthaḥ | ādya iti | sasvarūpāprathā cāpratipattau niḥsva-
<br/>rūpapratipattau ca syādityarthaḥ | ubhayathāpīti | nahyapratipattau gauraya-
<br/>miti sāmānādhikaraṇyaṃ pravṛttirvā tatra bhavatyevaṃ niḥsvarūpapratipattāva-
<br/>pītyarthaḥ | prāgeveti | svalakṣaṇasya vikalpāsaṃsparśādityuktatvādityarthaḥ ||</p>
<p>bhagīº ṭīº | pravṛttīti | pravṛtteḥ sāmānādhikaraṇyaṃ svaviṣa-
<br/>yatvamityarthaḥ | yadvā ubhayathetyādyagrimagranthoparodhāt pravṛtteḥ
<br/>sāmānādhikaraṇyasya ca śābdasya gaurayamityādirūpasya niyamo na
<br/>syādityarthaḥ | na ca bhedāgrahāttadupapattirityāha | bhedāgrahasyeti |
<br/>atebhyo goviṣayakajñānajanyapravṛttyaviṣayebhyo'śvādibhyo goviṣaya-
<br/>vyāvṛtterbhedo gṛhīta evetyarthaḥ | avijñāteti | yadyapi pravṛttya-
<br/>viṣayasvalakṣaṇānāṃ nirvikalpakāntaravedyatvamastyeva, tathāpi bhedaviṣaya-
<br/>jñānaṃ pratiyogyaviṣayaṃ na bhavatītyarthaḥ | vikalpe svalakṣaṇa-
<br/>bhānānabhyupagamāt | gṛhītāditi | gṛhītayoḥ svalakṣaṇānya-
<pb n="354"/>
<br/>vyāvṛttyorgṛhyamāṇatvarūpasārūpyādagraho bhedasyāgṛhītebhyaśca gṛhya-
<br/>māṇatvāgṛhyamāṇatvarūpavaidharmyādbhedagraha ityarthaḥ | yadīti | tāttvika-
<br/>bhedarūpadharmavattvaṃ vyāvṛttāvalīkāyāṃ na sambhavatīti kasyāgraha ityarthaḥ |
<br/>aviśeṣāditi | vyāvṛttiviṣayāviṣayasvalakṣaṇayordvayorapyalīkāyā
<br/>vyāvṛtterbhedo gṛhyata evetyarthaḥ | anyatreti | tādātmyagrahasya prati-
<br/>bandhakatvāttata eva tadbhedagraha ityarthaḥ | agṛhītāditi | gotva-
<br/>vikalpāviṣayādaśvāditopi na tarhi bhedagrahaḥ syādityarthaḥ | niḥsva-
<br/>rūpamapi | alīkamapītyarthaḥ | bhinnamiveti | aśvādyapekṣayetyarthaḥ |
<br/>tat kimiti | adhyavaseyaṃ gotvasvalakṣaṇaṃ tadapekṣayā satsvarūpamiva
<br/>na prathitam, tattadaprathanāttatprathanepi niḥsvarūpatayā prathanādvetyarthaḥ |
<br/>ubhayathāpīti | yadyapi niḥsvarūpatayā alīke pravrttirnāstyeva,
<br/>svalakṣaṇe tu pravṛttistadapekṣayā niḥsvarūpatayālīkasya bhāne svarūpa-
<br/>lakṣaṇabhedāgrahādeva syāttathāpyaśvāpekṣayā sasvarūpatayā bhānamadhyava-
<br/>seyāpekṣayā tu niḥsvarūpatayetyatraiva niyāmakābhāvādekarūpatayā
<br/>bhāne pravṛttiniyamo na syāditi bhāvaḥ | dvitīyastviti |
<br/>svalakṣaṇasya vikalpāviṣayatvādevetyarthaḥ ||</p>
<p>raghuº ṭīº | pravṛttīti | pravṛtteḥ śābdasya cedaṃ rajatamityādeḥ
<br/>sāmānādhikaraṇyasya niyamānupapatterityarthaḥ | atebhyaḥ adhyavaseyasva-
<br/>lakṣaṇabhinnasvalakṣaṇebhyaḥ | ateṣāmapīti | na ca nirvikalpakenopa-
<br/>sthitānyatāni svalakṣaṇānītivācyam, svalakṣaṇāsparśinā vikalpenā-
<br/>pohāgrāhiṇā ca vikalpena tadubhayabhedasya grahītumaśakyatvāt anupa-
<pb n="355"/>
<br/>sthitasvalakṣaṇāntare pravṛtterdurvāratvāt ihopavane surasāni sahakāra-
<br/>phalānītyādivākyānniyataviṣayecchānutpādācca | gṛhyamāṇasā-
<br/>dharmyādagṛhyamāṇavaidharmyācca jñāyamānatvādapohe gṛhyamāṇebhyo bhedasyā-
<br/>graho grahaścāgṛhyamāṇebhya ityāśaṃkate | gṛhītāditi | nirākaroti |
<br/>yadīti | dharmo'nyonyābhāvaḥ | viparyaya iti | jñāyamānasyaiva prati-
<br/>yogino'nyonyābhāvogṛhyate nājñāyamānasyetyarthaḥ | jñāyamānatvācca
<br/>bhedāgrahe'nadhyavaseyasvalakṣaṇānāmapi tadānīṃ jñāyamānattvāttadbhedā-
<br/>grahāttatrāpi pravṛttiḥ syādityapi draṣṭavyam | svarūpamadhikaraṇasvarūpam |
<br/>aviśeṣāditi | svarūpasya pratiyogiviśeṣāniyaṃtritatvādaniyama
<br/>ityarthaḥ | tadātmatayāpratīyamānamadhikaraṇaṃ na tadbhedavyavahāraheturata
<br/>āha | anyatra tādātmyagrahāditi | nirddharmmake cālīke na vaidharmyasya
<br/>saṃbhāvanā vaidharmyatvena ca tasya bhānaṃ pratiyogyālaṃbanaṃ svarūpabhānaṃ ca
<br/>sādhāraṇamiti bhāvaḥ | niḥsvarūpamapīti | anadhyavaseyāpekṣayā
<br/>sasvarūpamiva, svarūpaṃ ca bhedo'tobhinnamivetyarthaḥ | ubhayathāpi ajñāne
<br/>niḥsvarūpatājñāne ca | śābdasāmānādhikaraṇyapravṛttī niyate na
<br/>syātāṃ nahyajñāyamānabhedāgrahaḥ pravṛttyādihetuḥ idaṃ rajatamityā-
<br/>divikalpasya sattva ivāsatvepi svalakṣaṇeṣu nirvikalpakāt pravṛttyādyā-
<br/>patteḥ niḥkharūpatayā jñāyamānabhedāgrahepi na tathā, idamalīka-
<br/>mitijñānādapi tadāpatteḥ | sasvarūpabhānamitikorthaḥ kiṃ svarūpa-
<br/>vattāmātrabhānaṃ atatsvarūpavattāmātrabhānaṃ vā | nādyaḥ kiṃcidi-
<br/>tarāpekṣamiti kutoniyamaḥ | dvitīye cātatsvarūpatayā bhāsamāne
<br/>kathamatebhyo bhedagrahaḥ śabdāditastvajñāyamāne vikalpaḥ kutoniyamā-
<pb n="356"/>
<br/>dadhyavaseyāpekṣayā niḥsvarūpamanadhyavaseyāpekṣayā ca svarūpamavagāhate
<br/>apoham | dvitīyastviti | svalakṣaṇasya vikalpaviṣayattvāyogāt ||</p>
<p><b>nāpi caturthaḥ nīlānubhavavāsanāsamutthasya pītānu-
<br/>bhavasya nīle pravarttakatvaprasaṅgāt | nānubhavaḥ pravarttakaḥ
<br/>api tu vikalpaḥ sa ca yasmāt tasyaiva viṣaya iti cet |
<br/>yasmāditi sākṣāt paramparayā vā | prathame śābda-
<br/>laiṅgikajñānānāmapravarttakatvaprasaṅgaḥ | dvitīye tu sa
<br/>evātiprasaṅgaḥ |</b></p>
<p>śaṅkaº ṭīº | vastuvāsanāsamutpannatvaṃ veti pakṣaṃ dūṣayati |
<br/>nāpīti | svavāsanāparipākavaśādupajāyamānaiva sā buddhira-
<br/>paśyantyapi bāhyaṃ bāhye pravṛttimātanātīti jñānaśriyā yatsamāhitaṃ
<br/>tadapi na sambhavatītyarthaḥ | anubhavarūpā vāsanā anubhavavāsanā
<br/>tanmate tadatiriktasthāyisaṃskārābhāvāt | tathā ca pītānubhavopi
<br/>nīle pravarttayedityāha | nīlānubhaveti | pītānubhavasyāpi
<br/>nīlānubhavasamutthatvādityarthaḥ | nīlānubhavo nīlanirvikalpakaṃ,
<br/>tacca na pravarttakamapi tu nīlasavikalpaka, tacca nīlānubhavenaiva
<br/>janitamatastadviṣaye nīlasvalakṣaṇa eva pravarttayatītyāha | nānubhava
<br/>iti | śābdeti | śābdalaiṅgikavikalpānāṃ sākṣānnirvikalpakā-
<br/>janyatvenāpravarttakatvaprasaṅga ityarthaḥ | sa eveti | nīlānubhavopi
<pb n="357"/>
<br/>paramparayā pītasavikalpakaṃ janayatīti tasyāpi nīle pravarttakatva-
<br/>prasaṅga ityarthaḥ ||</p>
<p>bhagīº ṭīº | vāsanā saṃskāraḥ sthāyī tanmate nāstīti
<br/>tajjanyajñānāntarameva vāsanā | tato nīlajñānānantarapītajñānāt
<br/>sarvasiddhāt nīle pravṛttiprasaṅga ityarthaḥ | nanu nirvikalpakaṃ na
<br/>pravarttakam api tu vikalpaḥ | sa ca yasmādanubhavādutpannastadviṣaye
<br/>pravarttayatīti niyama ityāha | nānubhava iti | śābdeti |
<br/>parokṣavikalpānāṃ vyāptisaṅketavikalpajanyatvāt tasya ca svalakṣaṇā-
<br/>viṣayatvāttatra pravarttakatvaṃ na syāt sākṣādanubhavājanyatvādityarthaḥ ||</p>
<p>raghuº ṭīº | vastuvāsanā vastugrahajanyaḥ saṃskāraḥ sa cātī-
<br/>ndriyo vā taduttarabhāvijñānasantāno vā | nādyo bhavadbhistadanabhyupa-
<br/>gamāt | na dvitīyaḥ nīlagrahajanyapītānubhavajanitapītavikalpā-
<br/>nnīle pravṛttiprasaṅgāt | atha vastuno grahaṇameva vāsyate aneneti
<br/>vyutpattyā vāsaneti cettajjanyo vastugrahaṇasamutthatvena tādṛśavikalpa-
<br/>tvena vā | ādye nīleti | dvitīyaṃ śaṅkate | nānubhava iti |
<br/>yasmāt anubhavāt | tasyaiva viṣaye tadviṣayasāntānike | vikalpa-
<br/>janakānubhavaviṣayasya cirātītatvāt | pravarttaka ityanuṣajyate |
<br/>nirvikalpakapṛṣṭhabhāvinaḥ savikalpakasya sākṣāttvāropamātrasya sākṣā-
<br/>danubhavajanyatvāt tamupekṣyāha | śābdeti | teṣāṃ ciramatīte-
<br/>'nubhave saparikaraśabdaliṅgajñānajanyatvāt ||</p>
<pb n="358"/>
<p><b>anubhavavyāpārapuraskārānniyama iti cet | kaḥ pura-
<br/>skārārthaḥ | na tāvadanubhavaikaviṣayatvaṃ vikalpena tada-
<br/>saṃsparśāt | nāpyanubhavatvāropaḥ svātmani kalpanā-
<br/>poḍhābhrāntatvāt viṣaye cābhilāpasaṃsargayogyaprati-
<br/>bhāsatvāt tathānavabhāse vā vikalpatvavyāghātāt viśe-
<br/>ṣopalabdhau cāropāsambhavāt |</b></p>
<p>śaṅkaº ṭīº | nanu nīlānubhavasya vyāpāraṃ nīlavikalpa eva
<br/>puraskaroti, na tu pītavikalpaka iti na tasya nīle pravarttakattvaṃ,
<br/>kintu nīlavikalpasyaiva tatra pravarttakatvamityāha | anubhaveti |
<br/>vyāpārapuraskāraśca janyajanakabhāvavyavasthitaye tvayāpi vācya eveti
<br/>bhāvaḥ | tadasaṃsparśāditi | anubhavaviṣayasya svalakṣaṇasyāsaṃsparśā-
<br/>dityarthaḥ | nanvāropitanīlānubhavātmā nīlavikalpo nīle
<br/>pravarttayati, pītavikalpe tu vaidharmyānnīlānubhavatvānāropādityata
<br/>āha | nāpīti | anubhavatvaṃ vikalpasvarūpe vā samāropyate
<br/>tadviṣaye vā | nādya ityāha | svātmanīti | kalpanāpoḍhatvena
<br/>kalpanāvyāvṛttatvenābhrāntatvāt | na hi vikalpaḥ svātmani vastu-
<br/>bhūte kalpanā, kiṃ tu viṣaye'līke, tathā ca kathamāropa ityarthaḥ |
<br/>antya āha | viṣaye ceti | abhilāpasaṃsargayogyo vikalpa<sup><small>1</small></sup>-
<br/>viṣayo'līkaṃ tatra tvāropo na sambhavati, viśeṣadarśanapratihatatvā-
<br/>dityarthaḥ | nanu māstu vikalpo'bhilāpasaṃsargayogyapratibhāsa ityata
<note n="358.1"><p>saṃsargayogyapratibhāsatvādvikalpa--pāº 2 puº |</p></note>
<pb n="359"/>
<br/>āha | tatheti | nanu bhavatvabhilāpasaṃsargayogyapratibhāsastathāpyāropa
<br/>upapadyatāmata āha | viśeṣeti ||</p>
<p>bhagīº ṭīº | nanu sākṣāt paramparayeti vā na vivakṣitam
<br/>kintu yo vikalpo yasyānubhavasya vyāpāraṃ puraskaroti sa tasyaiva
<br/>viṣaye pravarttayati, puraskāraśca upādhirūpaṃ dharmāntarameva pravṛttya-
<br/>nyathānupapattyā kalpyata ityāha | anubhaveti | tadasaṃsparśāditi |
<br/>anubhavaviṣayasvalakṣaṇāviṣayīkaraṇādityarthaḥ | āropaḥ kiṃ vika-
<br/>lpātmani tadviṣaye vā | ādye ātmanīti | vikalpasya svaprakāśa-
<br/>tayā viśeṣadarśanānnāropa ityarthaḥ | antye viṣayeti | tathā-
<br/>vidhañcālīkamevetyalīkatvena gṛhyamāṇe viśeṣadarśanānnāropa ityarthaḥ |
<br/>na caitadasiddhamityata āha | tatheti ||</p>
<p>raghuº ṭīº | yo vikalpo yasyānubhavasya vyāpāraṃ puraskurute
<br/>sa tasya viṣaye pravarttayatīti nātiprasaṅga ityāśaṅkate | anubhaveti |
<br/>vyāpāro dharmmaḥ | sa ca svalakṣaṇaviṣayatvamanubhavatvaṃ prāmāṇyaṃ
<br/>bhedānavagāhitvaṃ, tacca svarūpato viṣayataśca, ādyamātmano anubhava-
<br/>bhedānavagāhitvaṃ, dvitīyaṃ svaviṣayasyānubhavaviṣayabhedānavagāhitvaṃ
<br/>apārokṣyaṃ svarūpaviṣayatvaṃ sārūpyaṃ ca svalakṣaṇālīkayorekarūpa-
<br/>śālitvaṃ puraskāraścānubhavatvaprāmāṇyayorāropo'pareṣāmāśrayatvam |
<br/>sarvāṇi dūṣayituṃ pṛcchati | ka iti | puraskārārthaḥ puraskā-
<br/>rāntārthaḥ | tadasaṃsparśāt anubhavaviṣayāsaṃsparśāt | anubhavatvāropaḥ
<pb n="360"/>
<br/>svātmani svaviṣaye vā | ādyasyāsambhavamāha | svātmanīti |
<br/>kalpanāpoḍhaḥ kalpanāvyāvṛttaḥ prameti yāvat | ato'bhrāntatvāt
<br/>anāropatvāt gurūṇāmiva bhavatāmapi sarvajñānānāṃ<sup><small>1</small></sup> svātmanyanu-
<br/>bhavarūpatvāt | yadvā kalpanāpoḍhatvāt asatkhyātivyāvarttakatvāditi
<br/>paramatena | abhrāntatvāditi svamatena | asvaprakāśepi tadakṣateḥ |
<br/>dvitīyasyāpi tamāha | viṣayeti | abhilāpasaṃsargayogyaṃ bāhyamalīkaṃ |
<br/>mā bhavatu vā vikalpaḥ ātmanyapyanubhavarūpaḥ sambhavatu vā anubhavatvā-
<br/>ropastatra tadviṣaye vā, tathāpi niyatapravṛttyanupapattiḥ anubhavatvasya
<br/>sarvanirvikalpakasādhāraṇatvāt, tatra nīlādyanubhavatvaṃ tu nīlādya-
<br/>grāhiṇā vikalpena grahītumaśakyamiti ||</p>
<p><b>nāpi taddharmaprāmāṇyāropaḥ tasyāniyataviṣayatve
<br/>pravṛttiniyamānupapatteḥ | paramārthasadviṣayatve ca tasya
<br/>vikalpasaṃsargaprasaṅgāt | alīkaviṣayatve cāpravṛtteḥ |
<br/>alīkasyānalīkatayā sphuraṇaṃ tu niṣiddham |</b></p>
<p>śaṅkaº ṭīº | nanvanubhavasya prāmāṇyaṃ vikalpe samāropyate,
<br/>tenānubhavaviṣaye vikalpaḥ pravarttayatīti nātiprasaṅga ityata āha |
<br/>nāpīti | prāmāṇyasāmānyamāropyate viṣayaviśeṣopahitaṃ vā
<br/>prāmāṇyam | ādye tasyeti | viṣayaniyamābhāvāt pravṛttiniyamā-
<br/>nupapatterityarthaḥ | dvitīye paramārtheti | prāmāṇye hyupadhāyakaṃ
<note n="360.1"><p>sarvajanānāmiti 2 puº pāº |</p></note>
<pb n="361"/>
<br/>vastu vācyaṃ tacca na vikalpe bhāsata ityarthaḥ | nanvalīkamevopa-
<br/>dhāyakamastu | tathā ca tatprāmāṇyameva tatrāropyatāmityata āha |
<br/>alīketi | nanu vikalpaviṣayasyālīkasyānalīkatayā bhānaṃ
<br/>pravarttakaṃ syādityata āha | alīkasyeti | analīkatayā pāra-
<br/>mārthikatayā'līkasya bhānaṃ tadā bhavedyadi paramārthasadviṣayo vikalpaḥ
<br/>syāt, tacca tvayā niṣiddhamityarthaḥ | yadvā'līkasya tādrūpyeṇaiva
<br/>pratīteḥ kathamanalīkatayā bhānaṃ syādviśeṣadarśanapratihatatvādityarthaḥ ||</p>
<p>bhagīº ṭīº | taddharmmaḥ tasyānubhavasya dharmaḥ prāmāṇyam tatrā-
<br/>ropo vikalpa āropa ityarthaḥ | tadapi yatra kvacidāropyate
<br/>niyate vā viṣaye | ādye tasyeti | tasya prāmāṇyasya | dvitīye
<br/>paramārthasati viṣaye āropo'līke vā | ādye paramārtheti | antye
<br/>alīketi | alīke viṣaye tatprāmāṇyameveti pravṛttirnna syādityarthaḥ |
<br/>na cālīkasyānalīkatayā bhānaṃ sambhavatītyāha | alīkasyeti ||</p>
<p>raghuº ṭīº | taddharmmaḥ tasyānubhavasya dharmmaḥ prāmāṇyaṃ prāmāṇyā-
<br/>poho vā tattatsvalakṣaṇātmakaviṣayagarbhaṃ vā tadanyāpoharūpaviṣaya-
<br/>ghaṭitaṃ vā | ādye tasyeti | tasya prāmāṇyasya | aniyataviṣayatve
<br/>viṣayāniyamitatve viṣayāghaṭitatva iti yāvat | pravṛttiniyamānu-
<br/>papatteḥ gavānyāpohasya sakalagosādhāraṇyavat prāmāṇyāpohasya
<br/>sakalānubhavasādhāraṇyāt | tadanyāpohasya taddharmmatvānabhyupagame tu na
<br/>tathā taddharmmavattvāropatvasambhavaḥ | tadanyāpohastatsvarūpameveti cet | na |
<pb n="362"/>
<br/>anubhavāgrāhiṇo vikalpasya tatsvarūpatadanyāpohagrāhitvāyogāt |
<br/>dvitīye paramārtheti | paramārthasadviṣayatve paramārthasatsvalakṣaṇātmaka-
<br/>viṣayaghaṭitatve | tasya svalakṣaṇasya | vikalpeti | tadagrāhiṇastad-
<br/>ghaṭitaprāmāṇyagrāhivāyogāditi bhāvaḥ | tṛtīye alīketi |
<br/>alīkaviṣayatve alīkarūpaviṣayaghaṭitatve | asattvādalīkasyānu-
<br/>bhavāgocaratvācca tadghaṭitaprāmāṇyasyānubhavādharmmatvādasadgarbhatayā viro-
<br/>dhena durjñeyatvācca na tadāropātpravṛttyupapattirityarthaḥ | asataḥ sattvā-
<br/>ropātkhaṇḍaśaḥ prasiddhyā''ropa ityapi nāstītyāha | alīkasyeti ||</p>
<p><b>nāpyanubhavāt svātmano bhedāgraha eva tadvyāpāra-
<br/>puraskāraḥ svarūpasya svato'vagateḥ viṣayabhedasya ca
<br/>prāgeva nirūpaṇāt | nāpyapārokṣyam tasyāpi svātmani
<br/>sarvajñānasādha raṇatvāt | viṣaye ca vikalpasya tada-
<br/>bhāvāt | tathābhāvepyanyatra niyatapravṛttyanupapatteḥ |</b></p>
<p>śaṅkaº ṭīº | nanu nīlānubhavanīlavikalpayorbhedo na gṛhyata
<br/>eva tāvataiva nīlavikalpo nīlānubhavaviṣaye nīle pravarttayatītyata
<br/>āha | nāpyanubhavāditi | atra jñānayorbhedāgrahastadviṣayayorvā |
<br/>ādya āha | svarūpasyeti | vikalpasya svaprakāśatayā'nubhavabhedenaiva
<br/>grahādityarthaḥ | antya āha | viṣayeti | alīke grahaviṣaye
<br/>pāramārthikabhedāsambhavādityādinā dūṣitatvādityarthaḥ | nanu yathā-
<br/>nubhave'pārokṣyaṃ tathā vikalpepītyeva kṛtvā vikalponubhavaviṣaye
<pb n="363"/>
<br/>pravarttayatītyata āha | nāpīti | anubhavavyāpārapuraskāra ityanu-
<br/>ṣajyate | apārokṣyamātrasya<sup><small>1</small></sup> prayojakatve svātmani sarvavikalpānā-
<br/>maparokṣatayā sarvaṃ jñānaṃ sarvatra pravartayedityāha | tasyeti | nanu
<br/>yathā'nubhavasya viṣayo'parokṣastathā vikalpasyāpīti pravṛttiniyamaḥ
<br/>syādityata āha | viṣaye ceti | na hyalīkamaparokṣaṃ nāmetyarthaḥ |
<br/>abhyupetyāha | tatheti | naitat pravṛttiniyāmakamityarthaḥ ||</p>
<p>bhagīº ṭīº | svātmano vikalpātmana ityarthaḥ | yasya yadya-
<br/>nubhavāt svarūpabhedo na gṛhyate tatrāha | svarūpasyeti | bauddhānāṃ
<br/>svaprakāśamaryyādayā svarūpabhedasya svataeva grahādityarthaḥ | atha
<br/>viṣayataḥ sa na gṛhyate tatrāha | viṣayeti | alīkasya viṣayasya
<br/>pāramārthikabhedāsambhavādityādinā tannirāsādityarthaḥ | nanu
<br/>vikalpo'parokṣarūpa ātmāṃśe'parokṣarūpānubhavaviṣaye pravarttayatīti
<br/>niyamaḥ syādityata āha | nāpīti | anubhavavyāpārapuraskāra
<br/>ityanuṣajyate | ātmani sarvameva jñānamaparokṣamatastena bhedāgraho-
<br/>pyanyatrāstīti pravṛttyaniyamastadavastha evetyarthaḥ | nanu yenānubhavena
<br/>vikalpasya viṣaye sākṣāttvamādhīyate tadviṣaye'nubhavaḥ pravarttayatītyata
<br/>āha | viṣaye ceti | sākṣāttvasya viṣayadharmmatvābhāvādanubhavena
<br/>tanniṣṭhasyānādhānādityarthaḥ | tathābhāvepīti | sākṣāttvasya viṣaya-
<br/>dharmmatvepi nānyajñānādanyatra pravṛttiḥ pravṛttau vā na svalakṣaṇa eva
<br/>pravartteta pravṛttau vā kadācidalīkepi pravṛttiprasaṅga ityarthaḥ ||</p>
<note n="363.1"><p>aparokṣa--pāº 2 puº |</p></note>
<pb n="364"/>
<p>raghuº ṭīº | bhedāgraho bhedagrāhitvābhāvavatvam | svarūpasyeti |
<br/>anubhavātmano bhedasya svaprakāśatayā svataevāvagamādityarthaḥ |
<br/>anubhavāgrāhakatvādvikalpena tadbhedāgrahaṇaṃ tu svalakṣaṇāntarānubhava-
<br/>sādhāraṇam | apārokṣyaṃ apārokṣyavattvam ||</p>
<p><b>nāpi viṣayasārūpyaṃ | tadabhāvāt | kā hi para-
<br/>mārthasadalīkayoḥ samānarūpatā nāma | yadi rūpaśabdo
<br/>dharmmivācakaḥ samānaśabdaścaikaparyyāyaḥ kvārthasaṅgatiḥ
<br/>prakṛte | yadi vā rūpaṃ dharmmaḥ samānaścaiko vaikajātīyo
<br/>veti tathāpi kvārthasaṅgatiḥ prakṛte | atadvyāvṛttiriti
<br/>cet | na | tasya cālīkānalīkaniṣṭhatayā ekatvaika-
<br/>jātīyatvayorabhāvāt | ābhimānikoyaṃ sārūpyavyava-
<br/>hāro na pāramārthika iti cet | na | abhimānasyaiva
<br/>cintyamānatvāt | na hi cintitaprakārān paribhūyā-
<br/>paro'bhimāno nāma |</b></p>
<p>śaṅkaº ṭīº | viṣayeti | anubhavaviṣayavikalpaviṣayayoḥ
<br/>sārūpyamapi nānubhavavyāpārapuraskāra ityarthaḥ | sārūpyābhāvameva
<br/>darśayati | kā hīti | prameyatvādināpi sā durlabhetyarthaḥ |
<br/>na hi vastvavastunoreko dharmī nāpi vastvavastunoreka ekajātīyo
<br/>vā dharma ityāha | yadīti | ubhayatrānabhyupagamādevāsaṃgateriti
<pb n="365"/>
<br/>bhāvaḥ | nanvatadvyāvṛttireko dharma ubhayasādhāraṇa iti kathaṃ nārtha-
<br/>saṅgatirityāha | atadvyāvṛttiriti | atadvyāvṛttireko vā eka-
<br/>jātīyo vā dharma ityanuṣajyate | atrāpyanabhyupagamamāha tasyeti |
<br/>atadvyāvṛttirūpasārūpyasyetyarthaḥ | tasyā iti pāṭhe vyāvṛtterityarthaḥ |
<br/>alīkaniṣṭhatayā naikatvamanalīkaniṣṭhatayā ca naikajātīyatvamiti
<br/>sādhyadvaye hetudvayametat | alīkānalīkaniṣṭhatayetyeka eva vā
<br/>heturubhayatra | abhimānasyaiveti | abhimāna eva nānāprakāreṇa
<br/>vikalpito, na tu tena pravṛttiniyama upapādita ityarthaḥ ||</p>
<p>bhagīº ṭīº | nanu savikalpakaviṣayālīkena nirvikalpaka-
<br/>viṣayasvalakṣaṇasya sārūpyaṃ tadvyāpārapuraskāraḥ svalakṣaṇe pravarttaka-
<br/>mityata āha | nāpīti | keti | na hi svalakṣaṇālīke
<br/>kasyacidekasya dharmmāvityarthaḥ | tathāpīti | na hi tayoreka
<br/>ekajātīyo vā dharmmaḥ samastītyarthaḥ | nanu cātadvyāvṛttistayoḥ
<br/>sārūpya syāt vyāvṛtteralīkatayā'līkadharmmatāyāṃ virodhābhāvā-
<br/>dityāha | ataditi | atadvyāvṛttiryadi vastudharmmastadā nālīkā
<br/>tathātve vā'līkadharmmatvamityāha | tasyā iti | atadvyāvṛtterityarthaḥ |
<br/>tasyeti pāṭhe sārūpyasyetyarthaḥ | alīkānalīkatayeti hetudvayam |
<br/>na hīti | tatrānupapattiruktaiveti bhāvaḥ ||</p>
<p>raghuº ṭīº | viṣayasārūpyaṃ sarūpaviṣayakatvaśālitvaṃ | na
<br/>hi sadasatoḥ kaścideko dharmī dharmo vā ekaḥ ekajātīyo vā
<pb n="366"/>
<br/>abhyupeyate ityāha | yadītyādinā | asati vidhervirodhādvidhireva
<br/>sadasatsādhāraṇo neṣyate niṣedhaḥ punariṣyate evetyāśaṅkate | atadvyā-
<br/>vṛttiriti | yadyapi yatkiñcidatadvyāvṛttiratasminnapi, yāvadatadvyā-
<br/>vṛttistu nālīkepi | tathāpi paramārthasadyāvadatadvyāvṛttirgrāhyetya-
<br/>doṣaḥ | nirākaroti | tasyā iti | tasyeti pāṭhe tadā dharmma-
<br/>parāmarṣaḥ | alīkaniṣṭhatayā'nalīkaniṣṭhatayā ca alīkānalīka-
<br/>niṣṭhayorasatsadrūpayorekatvaikajātīyatvayorabhāvāt | sadasatoḥ saṃsargāna-
<br/>bhyupagamādityarthaḥ | nīlavikalpaviṣayasyāpi vyāvṛtterapītayāva-
<br/>dvastuvyāvṛttatvānnīlavikalpasyāpi pīte pravarttakatvaprasaṅgaḥ | uktaṃ
<br/>ca anugatatattatpadārthānabhyupagame na śakyamatadvyāvṛttisvarūpanirū-
<br/>paṇamiti |</p>
<p><b>svabhāvādeva kaścidvikalpaḥ kasmiṃścidevāsphuritepi
<br/>pravarttayati | kimatra kriyatām | sa cāsya svabhāvabhedaḥ
<br/>svakāraṇādevāyātaḥ | tatra kaḥ paryyanuyojyatāmiti
<br/>cet | tat kimapratyāsanna eva vikalpastatra pravarttayati
<br/>pratyāsattyantarābhāvāt svabhāvapratyāsanno vā vyavahṛti-
<br/>reva vā pratyāsattiḥ | na prathamaḥ atiprasaṅgāt | dvitīye
<br/>tu svabhāvenottaraṃ syāt kintu tadeva sphuraṇam | na hi
<br/>vyavahāre pravarttayitavye svabhāvapratyāsattimavadhūya jñāna-
<br/>jñeyayoraparaḥ kaścidviṣayaviṣayibhāvaḥ | sadasadanirvaca-
<pb n="367"/>
<br/>nīyārthakhyātivādibhirapi svabhāvapratyāsatteravarjjanīya-
<br/>tvāditi vakṣyamāṇatvāt | tṛtīye tu vyaktamātmāśrayaḥ
<br/><sup><small>1</small></sup>svavyavahāraniyamaṃ pratyeva nimittā<sup><small>2</small></sup>nusaraṇāt |</b></p>
<p>śaṅkaº ṭīº | pravṛttiniyāmakaṃ jñānaśriyo bījasarvasvamutthāpa-
<br/>yati | svabhāvāditi | taduktaṃ jñānaśriyā niyataśaktayo hi
<br/>bhāvāḥ pramāṇapariniṣṭhitasvabhāvā na śaktisāṅkaryaparyyanuyogabhājaḥ
<br/>kāraṇaśakterasadutpattiniyamāditi | nanu svabhāvabheda eva katha-
<br/>(midṛśa)mityata āha | sa ceti | svabhāvapratyāsatterabhāvā ? dityagre
<br/>sambaddham | svabhāvapratyāsattireva jñānaviṣayayorviṣayaviṣayibhāvaḥ |
<br/>sasvattva ? iti siddhā vikalpasya vastuviṣayateti siddhaṃ naḥ samīhita-
<br/>mityāha | dvitīye tviti | na hīti | nanu tadgocaravyavahāra-
<br/>janakatvameva jñānasya viṣayapratyāsattirityata āha | tṛtīye tviti ||</p>
<p>bhagīº ṭīº | asphuritepīti | aviṣayepītyarthaḥ | kintviti |
<br/>svabhāvapratyāsattivāde'smatpakṣapraveśa evetyarthaḥ ||</p>
<p>raghuº ṭīº | śaṅkate | svabhāvāditi | nirākaroti |
<br/>tatkimityādinā | ekasminneva viṣaye buddhīnāmicchānāṃ kṛtīnāṃ
<br/>cotpādāttattadvikalpasya cānanugatatvādanugatakāryasya cānugatakāraṇa
<note n="367.1"><p>avyavahāra iti 2 puº pāº |</p></note>
<note n="367.2"><p>nibandhānusaº iti 2 puº pāº |</p></note>
<pb n="368"/>
<br/>prayojyatvādatiriktasvabhāvabhede pramāṇābhāvānna tasyāpyanugatasyānugata-
<br/>kāraṇamantareṇāsambhavādanubhūyamānasya cāsambhavadbādhakasya vikalpānā-
<br/>micchādiviṣayaviṣayakatvasyāpalapitumaśakyatvātsamānaviṣayatvenaiva
<br/>pravṛttivikalpayoḥ kāryakāraṇabhāva iti siddhāntatātparyasaṅkṣepaḥ ||</p>
<p><b>kāraṇaśakterasadutpattivanniyama iti cet | satyam |
<br/>etaccintanīyaṃ kāraṇaśaktyāpi niyatajātiniyatayā
<br/>bhavitavyam | anyathā jvalanavikalpājjalepi pravṛtti-
<br/>prasaṅgāt |</b></p>
<p>śaṅkaº ṭīº | nanu yathā pūrvasattvāviśeṣepi daṇḍād ghaṭa eva
<br/>jāyate na tu paṭastathā govikalpād gavyeva pravṛttirnāśva ityāha |
<br/>kāraṇeti | yathā daṇḍatvāvacchinnasyānvayavyatirekau ghaṭatvāvacchinnaṃ
<br/>kāryamanuvidhatte tathā gavi pravṛttiṃ prati vikalpasya jātiprati-
<br/>niyamastvanmate durupapāda ityāha | kāraṇaśaktyāpīti | niyāmaka-
<br/>mantareṇa sa evātiprasaṅga ityāha | anyatheti |</p>
<p>bhagīº ṭīº | nanu yathā kāraṇaṃ daṇḍādi kāryeṇa ghaṭādinā
<br/>'sambaddhatvāviśeṣe'pi niyatameva kāryaṃ janayati svabhāvāt tathā
<br/>jñānamapi niyataviṣaye pravṛttiheturityāha | kāraṇeti | svabhāva-
<br/>niyamo'nvayavyatirekāvacchedake niyatarūpāvacchede satyeva syāditi
<br/>tadviṣayajñānatvenaiva pravarttakatvaṃ vācyamityāha | kāraṇaśaktyeti |
<pb n="369"/>
<br/>jātipadamanugatadharmmaparam | anyatheti | anvayavyatirekāvacchedaka-
<br/>rūpāpuraskāra ityarthaḥ ||</p>
<p>raghuº ṭīº | niyatajātiniyatayeti | anugatarūpāvacchinna-
<br/>yetyarthaḥ | anugatakāryasyānugatakāraṇaniyamyatvāt ||</p>
<p><b>dāhādisamarthākāravikalpajātīyaṃ tāttvike vahnau
<br/>pravarttayatīti jātirvopādhirvā niyāmaka iti cet |
<br/>na tarhi ratnamarīcinicaye tataḥ pravartteta | tajjātīyasya
<br/>daina eva pravarttanasāmarthyāt | tādrūpyeṇa tasyaiva prathanā-
<br/>diti cet | prathatām | na tu tasya pravarttanayogyatā
<br/>tatra prathananiyatā vahnisvalakṣaṇe vahnivikalpādapravṛtti-
<br/>prasaṅgāt | svīkuru vā tasyāpi tatra sphuraṇaṃ parihara
<br/>vā vahnivikalpādavahnau pravṛttimiti |</b></p>
<p>śaṅkaº ṭīº | nanu vahnirayamityākāravikalpatvāvacchinnameva
<br/>vahnau pravarttakam | tādṛśavikalpatvaṃ ca jātirupādhirvetyanyadetat |
<br/>na hi tavāpi jātyaiva kāraṇatā'vacchidyate kālākāśadiśāṃ
<br/>pratiniyatakāryaṃ pratyakāraṇatāpatterityāśaṅkate | dāheti | tata
<br/>iti | vahnivikalpādityarthaḥ | na hi vījādaṅkurasambandhāt
<br/>kuñjarotpattiriti bhāvaḥ | evaṃ ratnanicayavikalpāt vahni--
<br/>svalakṣaṇepi pravṛttirna syādityapi draṣṭavyam | tādrūpyeṇeti |
<pb n="370"/>
<br/>vahnitvena tasyaiva ratnanicayasyaiva | prathatāmiti | tvanmate pravṛtti-
<br/>viṣayaprathanamatantramityarthaḥ | vahnivikalpāditi | vahnisvalakṣaṇa-
<br/>prathanasya tvayā tatrānaṅgīkārādaṅgīkāre vā siddhaṃ naḥ samīhita-
<br/>mityarthaḥ | svīkuru veti | seyamubhayataḥpāśā rajjurityarthaḥ ||</p>
<p>bhagīº ṭīº | nanu dāhādisamarthatvena jñāte pravṛttirnnānyatreti
<br/>niyamaḥ syāt paramevaṃ marīcinicayopi tathātvena jñāta evetyāha |
<br/>tādrūpyeṇeti | yadyevaṃ tadā tvanmate svalakṣaṇāviṣayakādvikalpāttatra
<br/>na pravarttetetyāha | na tviti | tasyāpi vahnisvalakṣaṇasyāpi |
<br/>tatra vahnivikalpe | avahnau ratnamarīcinicaya ityarthaḥ ||</p>
<p>raghuº ṭīº | vināpi svalakṣaṇaviṣayatvamākāraviśeṣādeva
<br/>vikalpānāṃ svalakṣaṇaviśeṣe pravarttakatvānnātiprasaṅga ityāśaṅkate |
<br/>dāhādīti | ādipadāt pākādiparigrahaḥ | dāhādisāmarthyaṃ
<br/>dāhādyasamarthavyāvṛttirvahnitvam | tatsamartheti ca tattatphalārthina-
<br/>mapekṣya | satyapi vahnirayamiti vikalpe dāhādisamarthoyamiti
<br/>vikalpaṃ vinā dāhārthino'pravṛtterāvaśyakatvātsa eva pravarttaka iti
<br/>vādyabhiprāyaḥ | tadākāratā ca bauddhānāṃ mate jñānagata ākārabhedo
<br/>jātirūpo'nyeṣāṃ tadviṣayatvam | nirākaroti | na tarhīti | tato
<br/>vahnivikalpāt | tatrāpi tasyaiva pravarttakatve marīcivikalpāttadarthī
<br/>tatra pravartteta | tasyāpītipakṣe'niyamo mitho vyabhicāraśca | evaṃ
<br/>marīcinicayavikalpāttadarthī vahnisvalakṣaṇe na pravartteteti | prathatā-
<pb n="371"/>
<br/>miti | taditi vipariṇatenānvayaḥ | yadṛcchayā cedam | marīci-
<br/>svalakṣaṇānāṃ vikalpaviṣayatāyāḥ parairanabhyupagamāt | tasyāpi
<br/>vahnisvalakṣaṇasyāpi | tatra vahnivikalpe ||</p>
<p><b>etenākārasārūpyaṃ niyamaheturapāstaḥ | arthanīya-
<br/>sārūpyābhāvepi pravṛttidarśanāt anarthanīyasārūpya
<br/>mātrasya cātiprasañjakatvāt |</b></p>
<p>śaṅkaº ṭīº | yaduktaṃ jñānaśriyā pratyāsatticintāyāṃ tadvi-
<br/>kalpopi vahnerjananākāratvavikalpollekhasyāpi tāvatā tatraiva pravarttana-
<br/>śaktijananavikalpasya na tu jalādāviti tadatideśena dūṣayati |
<br/>eteneti | marīcinicaye tataḥ pravṛttyabhāvaprasaṅgenetyarthaḥ | eta-
<br/>devāha | arthanīyeti | arthanīyaḥ pravṛttiviṣayatayā iṣṭo ratna-
<br/>nicayastasya ca vahnivikalpena sārūpyābhāvādityarthaḥ | tathāpi
<br/>vahninā vahnivikalpasya sārūpyamastyevetyata āha | anarthanīyeti |
<br/>na hi tatra vahniravalambanīyaḥ kintu vahninicaya evetyarthaḥ |
<br/>yadvā jvalanavikalpājjalepi pravṛttiprasaṅgādityarthaḥ ||</p>
<p>bhagīº ṭīº | nanu svaviṣayepi jñānasya pravarttakatve nāti-
<br/>prasaṅgaḥ yaddharmmaviśiṣṭo'rthastatraiva taddharmmaviśiṣṭajñānasya pravarttakatvā-
<br/>dityata āha | eteneti | vahnyākārajñānāttatsvarūpe vahnau
<pb n="372"/>
<br/>pravṛttisambhavepi marīcinicaye pravṛttirnna syāt tatra vahnitvasya
<br/>pravarttakajñānasārūpyasyābhāvādityarthaḥ ||</p>
<p>raghuº ṭīº | ākārasārūpyaṃ vikalpapravṛttiviṣayayorekā-
<br/>kāratvam | arthanīyasārūpyaṃ dvayoriṣṭatāvacchedakaikākāraśālitvaṃ |
<br/>tadabhāvepi rajatākāreṇa vikalpena rajatārthino raṅgepi pravarttanāt |
<br/>anarthanīyasārūpyaṃ iṣṭatānavacchedakaikākāraśālitvam | atiprasañja-
<br/>katvāt saddravyaṃ rajatamiti vikalpādrajatārthino lauhepi pravṛtti-
<br/>prasaṅgāt ||</p>
<p><b>na ca bāhyavāde jñānajñeyayorvivakṣitasārūpyasambhavaḥ
<br/>sāmagrīvaiṣamyāt | sāmye vā jāḍyacaitanyayorekaśeṣa-
<br/>prasaṅgāt | na ca sāmyepyavāntaraviśeṣāt kāryyaviśeṣa-
<br/>vyavasthā mithaḥ sāmagryananuvidhānena jāyamānatvāt |
<br/>na ca kāryyonneyaṃ sāmagrīsāmyaṃ, bāhye dhūmādyanu-
<br/>vidhīyamānasya kāraṇasya dṛśyatvāt dhūmajñānasya ca
<br/>tadvyabhicāropalambhāt | na ca tadeva kāraṇamekatra
<br/>dṛśyamadṛśyaṃ cānyatreti yuktam |</b></p>
<p>śaṅkaº ṭīº | etacca sārūpyamaṅgīkṛtyoktaṃ vastutaḥ sārūpyameva
<br/>nāstītyāha | na ceti | vivakṣita iti | pravṛttiniyāmakatveneṣṭa
<br/>ityarthaḥ | sāmye veti | abhinnasāmagrīkatvena sarvamajñānaṃ syāt
<pb n="373"/>
<br/>jñānameva vā syādvaijātyaṃ tu na bhavedityarthaḥ | nanu jñānasukhayoryathā
<br/>sāmagrīsāmyepi kiñcitkāraṇabhedādvaijātyaṃ tathā jaḍ.acaitanyayorapi
<br/>syādityata āha | na ceti | ubhayorapi prakāśatamasorvilakṣaṇa-
<br/>sāmagrījanyatvādityarthaḥ | dhūmādyanuvidhīyamānasyeti | dhūmādinānu-
<br/>vidhīyamānasya vahnyādeḥ kāraṇasya dṛśyatvāt dhūmajñānasya ca vahniṃ
<br/>vināpi jāyamānatvāt dhūmadhūmajñānayoḥ kva sāmagrīsāmyamityarthaḥ |
<br/>nanu dhūmajñānepyadṛśyo vahniḥ kāraṇaṃ syāditi kathaṃ na sāmagrī-
<br/>sāmyamata āha | na ceti ||</p>
<p>bhagīº ṭīº | dūṣaṇāntaramāha | na ceti | pravṛttiniyāma-
<br/>katvenābhimataṃ jñānajñeyayoryat sārūpyaṃ tadvijñānavāda eva sambhavati,
<br/>tayoḥ sāmagrīsājātyāt, bāhyavāde tanna sambhavatītyarthaḥ |
<br/>sāmye veti | sāmagrīsāmye bāhyajñānayorvaijātyaṃ na syādityarthaḥ |
<br/>nanu tayoraikajātyaprayojakādaikajātyepi viśeṣasāmagrīto-
<br/>vāntaravaijātyamapi syādityata āha | na ceti | aikajātyaprayojaka-
<br/>sāmagrīsāmyāsiddherityarthaḥ | nanu bāhyatajjñānayoraikajātyātta-
<br/>tprayojakatvamiṣyata ityata āha | na ceti | bāhye tajjātīyatā-
<br/>prayojakadṛśyakāraṇavyabhicāreṇa jñānasya na tajjātīyatvamityarthaḥ ||</p>
<p>raghuº ṭīº | vijñānavāde jñeyasya jñānābhinnatvātsāmagrī-
<br/>sājātyāt bādhakābhāvācca jñānajñeyayorākārasāmyaṃ sambhavati na
<br/>tu bāhyavāda ityāha | na ceti | na ca jñānajñeyayorekākāratā-
<pb n="374"/>
<br/>prayojikā kācanānugatānatiprasaktā sāmagrī yena tatsāmyepi
<br/>viśeṣasāmagrībhedātkāryabheda ityāha | na ceti | kāryasājātyo-
<br/>nneyaṃ sāmagrīsājātyaṃ dūṣayati | na ceti | vastuto bāhyabāde
<br/>vijñānasya tadviṣayatvātirikte tadākāratve na kiñcitpramāṇa-
<br/>masti yena tadbalādatīndriyameva kiñcitprayojakaṃ kalpanīya-
<br/>miti bhāvaḥ ||</p>
<p><b>yadi ca nīlimādirvijñānasya jātiviśeṣaḥ kathaṃ
<br/>tadatipatya jñeyaṃ spṛśet, jñeyasya cet kathaṃ jñānaṃ
<br/>tadviśiṃṣyāditi jātisaṅkarāpādanaprastāve cintita-
<br/>prāyam | tasmāt sphurita eva jñānaṃ pravarttayatīti
<br/>gale pādukayāpyaṅgīkārayitavyo gatyantarābhāvāt |</b></p>
<p>śaṅkaº ṭīº | ākārasārūpyādvikalpaḥ svalakṣaṇe pravarttaya-
<br/>tītyatra dūṣaṇāntaramāha | yadi ceti | ākāro hi nīlatvaṃ,
<br/>tadyadi jñānagatā jātistadā sā jñeye nīle na varttate, jñeya-
<br/>gatā cettadā jñāne kathaṃ varttatāmiti nākārasāmyamityarthaḥ |
<br/>nanūbhayatra varttatāṃ ko doṣa ityata āha | jātisaṅkareti |
<br/>evaṃ sati jñānatvānubhavatvasākṣāttvādibhiḥ sāṅkaryaṃ syādityarthaḥ |
<br/>prakṛtamupasaṃharati | tasmāditi ||</p>
<p>bhagīº ṭīº | ākārasārūpye dūṣaṇāntaramāha | yadi ceti ||</p>
<pb n="375"/>
<p>raghuº ṭīº | jātisaṅkaraṃ sājātye bādhakamāha | yadi ceti ||</p>
<p><b>tarhi sphurite svākāre eva pravarttayatu, tatra pravṛtta
<br/>eva cārthī tatsadṛśamarthamāsādayati prabhāyāṃ pravṛtto
<br/>maṇivaditi cet | na | abhimatārthakriyāsāmarthya-
<br/>virahiṇyapravṛtteḥ | na ca bāhye vikalpākārāropasambhavaḥ
<br/>tasya tenāsaṃsparśāt | na cākāre bāhyatvāropaḥ svarūpe
<br/>sphuratyasvarūpāropānavakāśāt | prabhāyāṃ tu maṇi-
<br/>buddhyaiva maṇyarthī pravarttate na tu tadabuddhyeti dṛṣṭāntopyā-
<br/>bhāsaḥ |</b></p>
<p>śaṅkaº ṭīº | tadanena praghaṭṭakena śabdaliṅgavikalpānā-
<br/>malīkaviṣayatvaṃ nirākṛtya ākāro veti sautrāntikamataṃ dūṣayitu-
<br/>māśaṅkate | tarhīti | vikalpānāṃ prāmāṇyābhimānamupapādayati |
<br/>tatreti | saṃvādātpramāṇatvenābhimāna iti bhāvaḥ | pariharati |
<br/>neti | arthakriyāsamarthepyarthe'rthakriyārthī pravarttate na tu jñānā-
<br/>kārastathetyarthaḥ | nanu bāhyerthakriyāsamarthe jñānākārāropātpravṛttiḥ
<br/>syādata āha | na ca bāhya iti | bāhyasya tvanmate vikalpenā-
<br/>saṃsparśāt | nanu jñānākāra eva bāhyatvamāropya pravṛttiḥ syātta-
<br/>darthakriyāsamarthameva yata ityata āha | na ceti | svarūpa iti |
<br/>svaprakāśena jñānākāre sphurati tatra viśeṣadarśanādāropānupapatti-
<pb n="376"/>
<br/>rityarthaḥ | anyaviṣayajñānādanyatra pravṛttirityatra dṛṣṭāntopi sādhya-
<br/>vikala ityāha | prabhāyāṃ tviti<sup><small>1</small></sup> ||</p>
<p>bhagīº ṭīº | tadevamalīkaṃ veti pakṣaṃ nirākṛtyākāro veti
<br/>pakṣamutthāpayati | tarhīti | pravṛttisamvādamupapādayati | tatreti |
<br/>ākāre yadi jñānavṛttitayā jñāte pravṛttistatrāha | abhimateti |
<br/>jñānākārasya na dāhādisāmarthyamiti pramāpayatastadasamarthe tatra
<br/>pravṛttirnna syādityarthaḥ | nanu bāhyaniṣṭhatayā svākāre jñāte
<br/>pravṛttiriti noktadoṣa ityata āha | na ceti | bāhyasvalakṣaṇasya
<br/>vikalpenāviṣayīkaraṇāt, na cāropaviṣayājñāne tatsambhava
<br/>ityarthaḥ | na ca jñānākārasya jñānābhinnatayā svaprakāśatve tatrārtha-
<br/>kriyāsāmarthyamāropyamityapi sambhavatītyāha | na ceti | svaprakāśa-
<br/>tayā svarūpe viśeṣe jñānatvena sphuratyasvarūpasya bāhyatvasyāropā-
<br/>sambhava ityarthaḥ ||</p>
<p>raghuº ṭīº | iyatā prabandhenālīkaṃ veti pakṣaṃ nirākṛtyā-
<br/>kāro veti pakṣaṃ nirākarttumutthāpayati | tarhīti | anyatra
<br/>pravṛttau kathamanyalābha ityata āha | tatreti | maṇivaditi
<br/>dvitīyāsamarthādvatiḥ | nirākaroti | netyādi | sāmarthyavira-
<br/>hiṇi samarthattvenājñāte | na khalu lokena vahnivikalpaḥ pākādi-
<br/>samarthattvena jñāto'pi tu bahniḥ | na cākāragṛhītārthakriyāsāmarthya-
<note n="376.1"><p>prabhāyāstviti--pāṭhaḥ |</p></note>
<pb n="377"/>
<br/>bāhyayorabhedāropātpravṛttiḥ | āropo hi bāhye svākārasya
<br/>ākāre vā bāhyasya | ādye na ceti | tasya bāhyasya | tena
<br/>vikalpena | dvitīye na ceti | ākārākāriṇorabhedātsvaprakāśena
<br/>jñānarūpatve gṛhyamāṇe bāhyābhedāropāsambhavāt | vastuto bāhyānu-
<br/>bhavasya vikalpākārāgrāhitvāt vikalpasya ca bāhyāsparśitvādāropyā-
<br/>ropaviṣayobhayāgrāhiṇaścāroparūpatvāyogādbāhyānubhavo vā ākāra-
<br/>vān vikalpo vā vikalpāntaraṃ vā na vikalpākāre bāhyābhedā-
<br/>ropo bhavitumarthatīti | maṇibuddhyā maṇitvena prabhāyā buddhyā |
<br/>tasyāḥ prabhāyā abuddhyā | ābhāsa iti | maṇiprabhāpravṛttamaṇyarthi-
<br/>samāsādyatvenopanyasto maṇirdṛṣṭānto'bhimatādākārāvabhāsasyaiva
<br/>pravarttakatvāt viparīte bāhyāvabhāsapravarttakatve paryavasyannābhāsa ityarthaḥ |
<br/>jñānasya svaviṣaya eva pravarttakatayā bhavatāpyabhyupagamāt | atha yathā
<br/>bhavatā prabhāyāṃ pravṛttasya maṇiprāptiḥ tathāsmākamapyākāre pravṛttasya
<br/>bāhyaprāptirityabhiprāyaḥ, sopi na yuktaḥ, pravṛtto hi maṇiprabhāyāṃ
<br/>tatsannidhānāvinābhāvānmaṇimāsādayati, na cākārasya tathā sambhava
<br/>iti bhāvaḥ ||</p>
<p><b>na cākāravāde'sphurato'rthasya sattāyāṃ pramāṇa-
<br/>mapyasti | ākārakādācitkatvasya taimirikakeśādyā-
<br/>kāreṇānaikāntikatvāt |</b></p>
<p>śaṅkaº ṭīº | sautrāntikamate doṣāntaramāha | na ceti |
<br/>asphurato'rthasya nīlādeḥ | nanvākārakādācitkatvādeva viṣaya-
<pb n="378"/>
<br/>siddhiḥ syāt, na hi nīlasannidhānamantareṇa nīlākāraṃ jñānaṃ
<br/>kādācitkaṃ bhavet, sarvadaiva tadākārajñānaprasaṅgādityata āha |
<br/>ākāreti | kādācitkatvasyāpyākārasyārthavyabhicāradarśanādityarthaḥ ||</p>
<p>bhagīº ṭīº | jñānasya sākāratvaṃ nirākaroti | na ceti
<br/>jñānaṃ hi bāhyamavagāhate na vā | ādye tata eva rajatajñāna-
<br/>mityādivyavahārādyupapattāvatirikte ākāre pramāṇābhāvaḥ | na hi
<br/>jñānaṃ rajatamiti kaścidvyavaharati pratyeti vā, parantu rajatasya
<br/>jñānamiti | dvitīye tu na bāhyasiddhiḥ | rajatamidamityādikaṃ
<br/>ca jñānaṃ rajatādikamavagāhamānaṃ rajatādisiddhirabhidhīyate |
<br/>taccenna tadavagāhi kuto rajatādisiddhiḥ | ākārātkāryātkāraṇasya
<br/>viṣayasya siddhiṃ nirākaroti | ākāreti | kāryāddhi sāmā-
<br/>nyataḥ kāraṇamātraṃ viśeṣataśca gṛhītahetubhāvaṃ siddhyati | ādye na
<br/>tena dahanādinaiva bhavitavyaṃ | dvitīye tu vināpi dahanādikaṃ
<br/>dahanādyākāravikalpopagamena vyabhicārāt dahanādyaprasiddhyā ca na
<br/>kāraṇatāgrahasambhavaḥ ||</p>
<p><b>arthakriyāsamvādasyāpi sphuritasyākāramātraśarīra-
<br/>tvāt bāhyasya cāsiddheḥ | nirālambanārthākāravacca
<pb n="379"/>
<br/>kvacidvāsanāvaśādarthakriyākāropi nirālambana eva
<br/>bhaviṣyatīti vipakṣe bādhakābhāvāt pratibandhasyāpya-
<br/>siddheḥ | tasmādbāhyasiddhiḥ sākāraṃ ca jñānamiti bāla-
<br/>lolupatvamiti |</b></p>
<p>śaṅkaº ṭīº | nanu bāhyārthakriyaiva bāhye pramāṇaṃ syādityata
<br/>āha | arthakriyeti | arthakriyāyā apyākāraśarīratvādityarthaḥ |
<br/>kiṃ ca yadi bāhyaṃ siddhyettadārthakriyāpi pratiniyatā siddhyettadeva
<br/>tu nāstītyāha | bāhyasya ceti | na cārthakriyā bāhye pramāṇaṃ
<br/>bhavitumarhati, tena taimirikakeśajñānavadarthakriyājñānasyāpi vāsanā-
<br/>samutthatvenopaplavayituṃ śakyatvādityāha | nirālambaneti | nirā-
<br/>lambanārthākārastaimirikakeśajñānākāraḥ | pratibandhasyāpīti | artha-
<br/>kriyākārabāhyayoḥ pratibandhasyāsiddheḥ kathamarthakriyāsamvādena
<br/>bāhyārthasiddhiḥ syādityarthaḥ | bāhyasyārthakriyaiva nāstītyapinā
<br/>samuccinoti ||</p>
<p>bhagīº ṭīº | nanvarthakriyāviśeṣādarthaviśeṣaḥ kalpyata ityāha |
<br/>arthakriyeti | tajjñānasya svākāramātrasamūrttikatayā tatrāpi
<br/>mānābhāva ityarthaḥ | anākārā cārthakriyā tvayā nābhyupeyata
<br/>ityāha | bāhyasya ceti | nirālambano bāhyārthānāhitaḥ taimi-
<br/>rikakeśādyākāra ityarthaḥ | kalpanāpi svākāramātraviṣayā nārthaṃ
<br/>spṛśatīti na tatopyarthasiddhirityāha | tasmāditi | na cākārasya
<pb n="380"/>
<br/>sākṣājjñānaviṣayatvaṃ tajjñānajanakatayā bāhyārthenāpi paramparāsambandha
<br/>itīyameva viṣayasiddhiriti vācyam | atrāpi mānābhāvāt
<br/>vaiparītyāpatteśca ||</p>
<p>raghu ṭīº | mābhūt jñānagatāddahanādyākārāt kāryāddaha-
<br/>nādisiddhirddāhādestu syādata āha | artheti | sphuritasya
<br/>svaprakāśenollikhitasya | bāhyasya dāhādeḥ asiddherdāhādyākāreṇa
<br/>vijñānenāgrahaṇāt | na cāgṛhītaṃ liṅgaṃ laiṅgikamanumāpayati |
<br/>mābhūdbāhyo dāhādirdahanāderanumāpako jñānākārastu syāt na hi
<br/>vinā dāhādikaṃ dāhādyākāraṃ jñānaṃ, na ca vinā dahanādi
<br/>dāhādikamata āha | nirālambaneti | nirālambano bāhyāprayuktaḥ |
<br/>arthākāro dahanādyākāraḥ | arthakriyākāro dāhādyākāraḥ |
<br/>sandigdhānaikāntikatvaṃ sthalaviśeṣābhiprāyeṇa | prāyeṇa tu niścita-
<br/>vyabhicāratvameva | bālalolupatvamiti | bāhyavilope hi
<br/>raṅgajñānaṃ rajatajñānamiti viśeṣo na vinākāraṃ sambhavatīti
<br/>siddhyedākāraḥ, bāhyopagame tu tattadviṣayatvenaiva tadupapattāvākāre
<br/>pramāṇābhāvāt<sup><small>1</small></sup> ||</p>
<p><b>astu tarhi bāhyameva svalakṣaṇaṃ vikalpasya viṣayaḥ |
<br/>yadyapi svarūpeṇāsāmayikatayā tannābhilāpasaṃsarga-
<br/>yogyam tathāpyatadrūpaparāvṛttipratyāsattyā sādhāraṇarūpa-
<note n="380.1"><p>pramāṇābhāvaḥ--pāṭhaḥ |</p></note>
<pb n="381"/>
<br/>tāmāpannaṃ sat tathā bhavatyeva | yathā hyeko gaurago-
<br/>vyāvṛttastathā'parepi gāva iti cet | atha ko'yamagau-
<br/>rnāma | kimekasya gosvalakṣaṇasyānātmā āhosvi-
<br/>ttadgatadharmmavirahī |</b></p>
<p>śaṅkaº ṭīº | samprati bāhyaṃ vastu veti vaibhāṣikamatamutthā-
<br/>payan tṛtīyaṃ vikalpaṃ dūṣayati | astu tarhīti | nanūktaṃ svalakṣaṇaṃ
<br/>nābhilāpasaṃsargayogyapratibhāsamata āha | yadyapīti | atadrūpeti |
<br/>agovyāvṛttilakṣaṇayā pratyāsattyā svalakṣaṇābhilāpasaṃsargayogyatā-
<br/>sambhavādityarthaḥ | tathā bhavatyeva abhilāpasaṃsargayogyaṃ bhavatye-
<br/>vetyarthaḥ | tāmeva pratyāsattimāha | yathā hīti || gopiṇḍa-
<br/>bhinno vā gotvajātiśūnyo vā agauriti vikalpārthaḥ ||</p>
<p>bhagīº ṭīº | tṛtīyaṃ kalpamutthāpayati | astu tarhīti |
<br/>svarūpeṇeti | ānantyavyabhicārābhyāṃ tatra śaktigrahābhāvādityarthaḥ |
<br/>tathāpīti | yadyapi vyāvṛttiralīkā na vastudharmmastathāpi
<br/>vastubhūtaiva sā taddharmmo bhaviṣyatīti nānugatadhīrbhāvarūpe sāmānye
<br/>mānamiti bhāvaḥ | tadgateti | gotvasāmānyaśūnya ityarthaḥ ||</p>
<p>raghuº ṭīº | bāhyaṃ vastu veti tṛtīyaṃ pakṣamutthāpayati |
<br/>astviti | tathāpīti | bhavatāṃ vidhirūpasyeva niṣedharūpasyāpi
<br/>gotvasya yogāt saṅketādiviṣayatvamityarthaḥ | tathā abhilāpa-
<pb n="382"/>
<br/>saṃsargayogyaṃ | yadyapi teṣāmasatyāḥ vyāvṛtteḥ satā sambandhasya
<br/>sattvasya vā'bhyupagame'pasiddhāntastathāpi tasya tairdoṣatvānabhyupagamāt
<br/>doṣāntaramāha | atheti ||</p>
<p><b>prathame na gavāntarepi gośabdavikalpau pravartteyātām,
<br/>aśvādivadanātmatvāviśeṣāt | atiprasaṅgaśca, mahiṣa-
<br/>mātaṅgādyagovyāvṛttyā'śvepi govyavahāraprasaṅgāt | sa
<br/>gorapi vyāvarttata iti cet | tat kimabhimato gaurgo-
<br/>rapi na vyāvarttate | vyāvarttate kintu svayamapyasau
<br/>gauriti cet | yadyagovyāvṛttirevāsya gotvaṃ tadaśvepi
<br/>samānam | anyaccettaducyatām |</b></p>
<p>śaṅkaº ṭīº | gavāntara iti | tasyāpi agotvādityarthaḥ |
<br/>mahiṣādagormātaṅgāccāśvasyāpi vyāvṛttatve govyavahāraḥ | aśvādi-
<br/>rgorapi vyāvarttata iti na tatra govyavahāra ityāha | sa gorapīti |
<br/>ekasmād gopiṇḍādaparopi gopiṇḍo vyāvarttata iti tatrāpi
<br/>govyavahārābhāvaprasaṅga ityāha | tatkimiti | gopiṇḍādekasmā-
<br/>dbhinnopi gopiṇḍo gaurbhavatyeveti tatra govyavahāraḥ syādevetyāha |
<br/>vyāvarttata iti | tadaśve'pīti | mahiṣādagorvyāvṛtto'śvopi
<br/>gaureva syādityarthaḥ | anyaditi | gotvāvacchinnapratiyogikā-
<br/>nyonyābhāvavānagaustadanyaśca gaurityarthaḥ | tathā ca siddhaṃ gotva-
<br/>miti bhāvaḥ ||</p>
<pb n="383"/>
<p>bhagīº ṭīº | yadyagaurekagosvalakṣaṇānātmā tadāśvādivadga-
<br/>vāntaramapyagauriti na tatra govyavahāraḥ syādityāha | prathama iti |
<br/>atiprasaṅgamevāha | mahiṣa iti | sa gorapīti | ago-
<br/>vyāvṛttopi yo goto na vyāvarttate sa govyavahāraheturaśvaśca gotopi
<br/>vyāvarttata iti na tathetyarthaḥ | tat kimiti | evaṃ gaurapi
<br/>govyavahāraviṣayo na syāt yatkiñcidgostasyāpi vyāvṛttatvādityarthaḥ |
<br/>nanu sakalagovyāvṛttimānaśvādirgauśca na tathā svatastasyāvyāvṛtte-
<br/>rityāha | kintviti | svayamapyayaṃ gaurgotvayogāt | gotvaṃ ca
<br/>yadi yatkiñcidagovyāvṛttatvam tadā'śvepyagorūpamahiṣādivyāvṛtta-
<br/>tvādgotvaprasaṅga ityāha | yadīti | anyaditi | yadi ca gotva-
<br/>jātimān gaustadā vastubhūtaṃ sāmānyaṃ siddhamevetyarthaḥ ||</p>
<p>raghuº ṭīº | ekagosvalakṣaṇabhinnebhyo yāvadbhyo vyāvṛttiryataḥ
<br/>kutaścidvā | ādye gavāntarepīti | dvitīye atiprasaṅgaśceti |
<br/>atiprasaṅgastadayogye tatprasaṅgaḥ | tadupapādayati | mahiṣeti |
<br/>kathañcitprakārabhedāt | prasaṅgāditi pañcamī samarthanīyā | gotvā-
<br/>vacchinnavyāvṛttayāvadvyāvṛttirgovyavahāre nimittamityāśaṅkate | sa
<br/>iti | gotvamananugatamanugataṃ vā | ādye tat kimiti | dvitīyaṃ
<br/>śaṅkate | vyāvarttata iti | anugataṃ gotvaṃ vidhirūpaṃ cetsiddhaṃ naḥ
<br/>samīhitam | niṣedharūpaṃ cettatrāha | yadīti | agovyāvṛttireka-
<br/>gosvalakṣaṇānātmakebhyo yāvadbhyo vyāvṛttiruta tādṛśādyataḥ kutaścit |
<br/>ādye na tasya gotvaṃ tasyāpyekagosvalakṣaṇabhinnatvāt | dvitīye
<pb n="384"/>
<br/>tvāha | tadā'śvepīti | aśvasyāpyekagosvalakṣaṇānātmakayatkiñci-
<br/>nmahiṣādivyāvṛttatvāt | tathā ca gotvāvacchinnavyāvṛttyavacchinna-
<br/>mahiṣādivyāvṛttimattvāttatrāpi govyavahārāpattiḥ | vidheranyaccānu-
<br/>gatānatiprasaktaṃ durvacamityāha | anyaccediti | etena yāvadgovyakti-
<br/>vyāvṛttayāvadvyāvṛttirgovyavahāranimittamityapi nirastam | viśiṣya
<br/>yāvadgovyaktīnāmasarvajñāvedyatvāt ekadharmopagrahaṃ vinā yāvadgo-
<br/>vyaktivyāvṛtterdurjñeyatvāt ||</p>
<p><b>dvitīye tu tadgatadharmmavirahivyāvṛttastadvāneva syāt |
<br/>tatra ca na vivādaḥ |</b></p>
<p>śaṅkaº ṭīº | tadgateti | gotvātyantābhāvavadanyo gotva-
<br/>vānevetyarthaḥ ||</p>
<p>bhagīº ṭīº | dharmmāntarasya sakalagovyaktivṛtteranyasyābhāvā-
<br/>dgotvasyaiva tathātvamiti vācyam tathā ca siddhamīhitamityāha |
<br/>dvitīye tviti ||</p>
<p>raghuº ṭīº | yatkiñcittadgatadharmmaśūnyatvamatiprasaktaṃ yāvattad-
<br/>gatadharmmaśūnyatvaṃ cāprasiddhamatastadgatagotvaśūnyatvaṃ vaktavyaṃ | tathā ca
<br/>siddhamīhitamityāha | tadgateti ||</p>
<p><b>mithaḥ sambhinnākārāḥ piṇḍā eva sādhāraṇaṃ rūpamastu
<br/>kṛtamatadrūpaparāvṛttyeti cet | na | sambhedābhāvāt | sa
<pb n="385"/>
<br/>hi na vāstavaḥ piṇḍānāṃ viruddhadharmmādhyastatvāt |
<br/>nābhimānikaḥ śābaleyāderbhedenaiva prathanāt | taddharmmāṇāṃ
<br/>sambhedābhimāna iti cet | na | dharmmyatiriktadharmmānabhyupa-
<br/>gamāt | abhyupagame vā paryyavasitaṃ vivādena |</b></p>
<p>śaṅkaº ṭīº | kīrttimatenānugatapratyayasyānyathāsiddhiṃ śaṅkate |
<br/>mitha iti | yadāha kīrttiḥ |</p>
<p><lg><l>pararūpaṃ svarūpeṇa yayā<sup><small>1</small></sup> saṃvriyate dhiyā |</l>
<l>ekārthapratibhāsinyā bhāvānāśritya bhedinaḥ ||</l></lg></p>
<p><lg><l>tayā saṃvṛtanānārthāḥ saṃvṛtyā bhedinaḥ svayam |</l>
<l>abhedina ivābhānti bhāvā<sup><small>2</small></sup>rūpeṇa kenacit ||</l></lg></p>
<p>iti | sa hīti | sambheda ityarthaḥ | piṇḍānāṃ vāstavamekatvaṃ
<br/>ābhimānikaṃ vā | ādya āha | piṇḍānāmiti | bhedenaiveti |
<br/>tathā ca kvaikattvābhimāna ityarthaḥ | taddharmāṇāṃ śābaleyādi-
<br/>dharmāṇām | sameda aikyam | śābaleyādibhinnāstvanmate dharmā eva
<br/>na santi yeṣāṃ sambhedaḥ syādityāha | neti | tebhyo bhinnāsteṣāṃ
<br/>dharmāścettadā paryavasitaṃ vivādenetyāha | abhyupagame veti ||</p>
<p>bhagīº ṭīº | mitha iti | anugatabuddhergopiṇḍānāmaikyaṃ
<br/>biṣaya iti na tataḥ sāmānyasiddhirityarthaḥ | bhedenaiveti | mayā
<br/>bhede bhāsamāna evābhedabuddherjātinimittakatvopagamādityarthaḥ |
<note n="385.1"><p>yathā--pāṭhaḥ |</p></note>
<note n="385.2"><p>bhāva--pāṭhaḥ |</p></note>
<pb n="386"/>
<br/>paryyavasitamiti | mithobhinnagosvalakṣaṇavṛttidharmmasya vastunaḥ
<br/>siddherityarthaḥ ||</p>
<p>raghuº ṭīº | ākārābheda evānugatamaterālambanamityā-
<br/>śaṅkate | mitha iti | sambhedo'bhedaḥ | ākāro dharmī taddharmo
<br/>vā | ādye sa hīti | atra hetumāha | piṇḍānāmityādi |
<br/>dvitīyaṃ śaṅkate | taddharmāṇāmiti | ananugatānāṃ dharmāṇāṃ bhedāva-
<br/>bhāsādanugato dharmo'bhyupagantavyastathā ca siddhamīhitamityāha |
<br/>abhyupagame veti ||</p>
<p><b>syādetat | bhinnānāmeva svalakṣaṇānāṃ samānākāra-
<br/>vikalpajananasāmarthyamastu | tadapekṣayā ca kecidgāva
<br/>iti vyapadiśyante kecidagāva iti | tacca sāmarthya
<br/>svakāraṇaniyatatvādaparyyanuyojyam | anyathā sāmā-
<br/>nyeṣṭhapi sāmānyāntaraṃ kalpyeta anugatavyavahārānu-
<br/>rodhāt, tathā gopiṇḍeṣṭhapi gotvasya teṣṭheva vyavasthityanu-
<br/>rodhāt, ubhayamukhī caivamanavasthā syāditi cet |</b></p>
<p>śaṅkaº ṭīº | kīrttimatamāśaṅkate | syādetaditi | yathāha<sup><small>1</small></sup>
<br/>kīrttiḥ |</p>
<p><lg><l>ekapratyavamarṣasya hetutvāddhīrabhedinī |</l>
<l>ekadhīhetubhāvena vyaktīnāmapyabhinnatā ||</l></lg></p>
<note n="386.1"><p>yadāha--pāº 2 puº |</p></note>
<pb n="387"/>
<p>iti | tadapekṣayeti | yeṣāṃ gabākārānugatadhījanakasvābhāvyaṃ
<br/>piṇḍānāṃ te gāvaḥ yeṣāṃ tu na tathā sāmarthyaṃ te piṇḍā agāva
<br/>ityarthaḥ | nanu tādṛśaṃ sāmarthyameva kuta ityata āha | tacceti |
<br/>etacca tvayāpi svīkarttavyamityāha | anyatheti | gotvāśvatvamahiṣatvā-
<br/>diṣvidaṃ sāmānyamidaṃ sāmānyamityanugatapratyayātteṣvapi sāmā-
<br/>nyāntaramaṅgīkriyetetyarthaḥ | kiṃ ca gotvaṃ gopiṇḍeṣveva varttate
<br/>nānyatreti tadvṛttiniyāmikā aparā kācidevaṃ tadvṛttiniyāmikā
<br/>cāparetyadhodhāvantī anavasthā syāt | sāmānye ca sāmānyāntarā-
<br/>bhyupagame corddhvaṃ dhāvantītyubhayamukhyanavasthetyarthaḥ ||</p>
<p>bhagīº ṭīº | nanvanugatamatiḥ sāmānyasiddhau mānam | sā
<br/>cānyathāsiddhaiva | ekajātīyavikalpajanakatvādupādherbhinnānāṃ vyaktīnāṃ
<br/>tadviṣayatvādityākṣipati | bhinnānāmeveti | tadapekṣayeti |
<br/>tattadgavāśvādivikalpajananasāmarthyādgavāśvādivyavahāra ityarthaḥ | nanva-
<br/>nanugatāt kathamanugatadhīrityata āha | anyatheti | tavāpīdaṃ
<br/>sāmānyamidaṃ sāmānyamityanugatamateḥ sattvāt sāmānyatvaṃ sāmā-
<br/>nyāntaraṃ syādityarthaḥ | tathā gopiṇḍeṣvapīti | sāmānyāntaraṃ
<br/>kalpyetetyanuṣajyate | gotvaṃ yadi gotvānāśraye varttate tadā'śvepi
<br/>vartteteti tadīyakvācitkatvaniyamārthaṃ niyāmakāpekṣāyāmanavasthānā-
<br/>dityarthaḥ | ubhayamukhīti | ūrddhvaṃ dhāvantyadhodhāvantī cetyarthaḥ ||</p>
<pb n="388"/>
<p>raghuº ṭīº | anugataṃ sāmānyamanugatavikalpajananārthaṃ vā
<br/>kalpyate anugatavyavahārālambanatayā vā | nādyo bhinnānāmapi svakāra-
<br/>ṇādhīnāt sāmarthyaviśeṣādanugatavikalpajananopapatteḥ | na dvitīyaḥ
<br/>tādṛśavikalpajanakatvasyaiva vyavahārālambanatvāt | yadi cānugata-
<br/>vikalpajanakatvādatiriktamapyanugatavyavahārālambanaṃ kalpanīyaṃ tadā
<br/>sāmānyepyanugatasāmānyavyavahārālambanaṃ sāmānyāntaraṃ kalpyaṃ tatrāpi
<br/>ca sāmānyavyavahārāt tasya ca svātmani vṛttivirodhāt tatsādhā-
<br/>raṇamaparaṃ, evaṃ tatra tatrāpītyanavasthā | evaṃ yadi svabhāvaniyata-
<br/>vṛtterapi sāmarthyasya vṛttiniyamārthaṃ sāmānyaṃ kalpyaṃ tadā tasyāpi
<br/>vṛttiniyamārthamanyadevaṃ tasya tasyāpītyanavasthetyāśaṅkate | syādeta-
<br/>dityādinā | vikalpānāṃ samānatvamākāraviśeṣaḥ |</p>
<p><b>yadyevaṃ nimittāntaramanapekṣyaikavyavahāro'tyantabhinnaiḥ,
<br/>evaṃ bhinnavyavahāra evābhinnenaikena kenacit kiṃ na
<br/>sādhyate, śaktisvabhāvāvalambanasyobhayatrāpi tulyatvāt |
<br/>athaivaṃ satyekavyavahāraḥ kvacidapi na syāt nirnimitto
<br/>vā bhavet, ubhayamapyaniṣṭam | tadetattulyam | aneka-
<br/>vyavahāropyevaṃ sati na syāt nirnimitto vā bhavet,
<br/>ubhayamapyaniṣṭam | tasmādekenaikavyavahāravadanekenāpya-
<br/>nekavyavahāra eveti sāmarthyaniyamaḥ |</b></p>
<pb n="389"/>
<p>śaṅkaº ṭīº | yathātyantabhinnānāmabhedavyavahārahetutvaṃ tathā
<br/>abhinnānāṃ bhedavyavahārahetutvameva kiṃ na syādityekaikopi gopiṇḍo
<br/>bhedenaiva vyavahriyetetyāha | yadyevamiti | ekenānekavyavahāraścada-
<br/>nupapannastadā<sup><small>1</small></sup> anekairekavyavahāropyanupapanna evetyāha | athaivamiti |
<br/>tulyatāmeva darśayati | aneketi | ekenaiva sāmānyena gotvādinā
<br/>gavādipiṇḍānāmanugatavyavahāra ityupasaṃharati | tasmāditi |</p>
<p>bhagīº ṭīº | anekenānekavyavahāra eveti niyamānabhyupagame
<br/>ekenaikavyavahāra evetyapi niyamo na syāditi svalakṣaṇamapi
<br/>tyajyatāmiti bāhyavādavyāghāta iti samādhatte | yadyevamiti |
<br/>abhinneneti | yathā sarvvatrādvaitavādibhirbrahmaṇaikenānekavyavahāro-
<br/>bhyupagamyata ityarthaḥ | athaivamiti | itarānimittako'yaṃ vyavahāro
<br/>yadi tannimittako na syāt animittako vā syādityarthaḥ |</p>
<p>raghuº ṭīº | sāmarthyaṃ yadi tādṛśanikhilavyaktiniṣṭhamekaṃ
<br/>tarhi kimaparāddhaṃ pratyakṣasiddhena gottvādinā, atha prativyakti bhinnaṃ
<br/>na tarhi tasyānugatavikalpotpādaniyāmakatvaṃ mitho vyabhicārādi-
<br/>tyāśayena nirākaroti | yadyevamiti |</p>
<p><b>kā gatistarhi sāmānyeṣṭhanekeṣṭhekavyavahārasya | yā
<br/>candramasyekasminnanekavyavahārasya | bhrānto'sāviti cet |
<note n="389.1"><p>tathā--pāṭhaḥ |</p></note>
<pb n="390"/>
<br/>ayamapi bhrānta eva | bādhakasyobhayatrāpi tulyatvāt |
<br/>sarvvatra bhrānto'stviti cet | bhedavyavahāropi tathā
<br/>kiṃ na syāt | arthakriyāsthiteriti cet | vyakti-
<br/>bhedābhedavyavasthāpakārthakriyābhedābhedavat sajātīyā-
<br/>sajātīyatvavyavasthāpakārthakriyāsājātyavaijātye api
<br/>kiṃ na paśyasi | te api bhrānte iti cet | arthakriyā-
<br/>bhedopi bhrānta iti tulyam | astvevamiti cet | tyaja
<br/>tarhi bāhyavyasanam | ayamevāśaya iti cet | tatra
<br/>vakṣyāmaḥ |</b></p>
<p>śaṅkaº ṭīº | parāpāditāmanavasthāmuddharttumāha | kā gati-
<br/>riti | yathā kadācidekenāpyanekavyavahārastathā kvacidanekenāpyeka-
<br/>vyavahāra iti pratibaṃdimukhenottaramāha | yeti | vastutaḥ
<br/>sāmānyeṣvapi taditarāvṛttitve sati sakalatadvṛttitvaṃ nityatve
<br/>satyanekavṛttitvamupādhisāmānyamekamastīti bhāvaḥ | sarvvatreti |
<br/>gopiṇḍādiṣvanugatavyavahāro bhrāntostvityarthaḥ | vedāntimata-
<br/>mālambyāha | bhedavyavahāropīti<sup><small>1</small></sup> | arthakriyābhedāt vyaktīnā-
<br/>mapi bheda ityāha | artheti | arthakriyāsājātyavaijātyanibandhanaṃ
<br/>tarhi vyaktīnāmapi sājātyavaijātye svīkārye eva anyathā tadākasmi-
<br/>katvaprasaṅgādityāha | vyaktīti | te apīti | arthakriyāsājātya-
<br/>vaijātye ityarthaḥ | tarhi vyaktibhedako'rthakriyābhedopi bhrānta eveti
<note n="390.1"><p>hāreṇeti--pāṭhaḥ |</p></note>
<pb n="391"/>
<br/>vyaktibhedopi na syāditi jitaṃ vedāntibhirityāha | artha-
<br/>kriyeti | vyaktibhedopi māstu kiṃ naśchinnamityāha | astviti |
<br/>tarhi cidrūpaṃ brahmaivaikamastu kiṃ bāhyenetyāha | tyajeti | labdhāvakāśo
<br/>vedāntyāha | ayameveti | bauddhābhimānaṃ nirākṛtya tavāpyabhi-
<br/>mānamagre nirākariṣyāma ityāha | tatreti |</p>
<p>bhagīº ṭīº | kā gatiriti | yadyekenaivaikavyavahāra iti
<br/>śeṣaḥ | candradvayavyavahāravat sāmānye'pyekavyavahāro bhrānta evetyarthaḥ |
<br/>yadyapi sāmānye jāterabhāvepi taditarāvṛttitve sati sakala-
<br/>tadvṛttitvarūpamupādhisāmānyamastyevānugatamateḥ sattvāt, tathāpi yadi
<br/>sākṣātsamaveta eva jātirūpo dharmmastayā viṣayīkriyate tadā tadvyava-
<br/>hārasya bhramatvamuktam | sarvvatreti | gopiṇḍeṣvapītyarthaḥ | bādhakaṃ
<br/>vinā vyavahārasya bhrāntatve bhedadhīrapyabhedanibandhanā na syāt bhramatvā-
<br/>dityāha | bhedeti | vyaktīti | vyaktyekatvanānātvasiddhau yathā'rtha-
<br/>kriyaikatvanānātve mānam tathā vyaktyāśritasajātīyatvavijātīyatvayo-
<br/>rapyarthakriyāsājātyavaijātye mānamityarthaḥ | tasmādbādhakaṃ vinā
<br/>yadyarthakriyāsājātyadhīrbhramaḥ syāt tadā'rthakriyābhedajñānasyāpi bhramatve
<br/>vyaktibhedāsiddhau bāhyavilopa ityāha | tyajeti ||</p>
<p>raghuº ṭīº | abhyupetyāha | yā candramasīti | vastuto nityāneka-
<br/>samavetatvalakṣaṇaupādhikasāmānyanibandhano gotvādāvanugatasāmānya-
<br/>vyavahāra iti bhāvaḥ | sarvatra gavādipiṇḍeṣvapi | pratibandhi-
<pb n="392"/>
<br/>māha | bhedeti | te arthakriyāsājātyavaijātye | bhrānte bhrāntyu-
<br/>llikhite | yadi vinaiva bādhakaṃ buddhīnāṃ bhramatvaṃ tadā bāhyavilopa-
<br/>prasaṅga ityāha | tyajeti ||</p>
<p><b>mābhūdvā'rthakriyāsājātyavaijātyāvagamaḥ | bhrāntya-
<br/>nugamopyekaṃ nimittamanādṛtya katham, tadapi hi kāryya-
<br/>mājātyaṃ sāmagrīsājātyamantareṇākasmikamāpadyeta |
<br/>anyathā tatparamparālambanamapi viḍambanameva | bhinnaistai-
<br/>stairabhedavyavahārasiddhau vyaktibhireva tathābhūtābhirabhi-
<br/>matasiddhestadanusaraṇaprayāsavaiphalyāt | tasmādāropavyava-
<br/>hārasyāpyanāropitajātyanādare asambhava eveti |</b></p>
<p>śaṅkaº ṭīº | mābhūdveti | arthakriyāsājātyaṃ kāraṇa-
<br/>sājātyonnāyakaṃ māstu, kiñcijjñānaṃ bhrāntaṃ kiñcidabhrāntamityamapi
<br/>vyavasthā kāraṇasājātyanibandhanaiva syādanyathā sarvaṃ bhrāntamabhrāntameva
<br/>vā bhavedityarthaḥ | bhrāntitvenānugatamatirapi bhramaḥ syādityartha
<br/>ityanye | tadapi bhrāntatvamapi | nanu bhramatve sāmagrīsājātyā-
<br/>prayojakatvepyanākasmikatvaṃ syādityata āha | anyatheti | tatparamparā-
<br/>lambanamapīti | bhramaparamparālambanamapītyarthaḥ | tadanusaraṇaprayāso
<br/>bhramaparamparānusaraṇaprayāsaḥ | tadayamarthaḥ |</p>
<p><lg><l>ekapratyavamarṣasya hetutvāddhīrabhedinī |</l>
<l>ekadhīhetubhāvena vyaktīnāmapyabhinnatā ||</l></lg></p>
<pb n="393"/>
<p>ityatra pratyavamarṣasya pratisandhānasyaikatvabhramādanugatapratyayānā-
<br/>mekatvabhramācca vyaktīnāmekatvabhrama iti yā bhramaparamparā tvayoktā, sāpi
<br/>tava viḍambanameva dhikkāra eva, bhramakāraṇasyāpyanugatasya tvayānaṅgī-
<br/>kārāditi | yadvā ekapratyavamarṣasyetyekajātīyapratyavamarṣasyeti tvayā
<br/>vācyam tathā ca siddho jātikṛtānugama<sup><small>1</small></sup> ityarthaḥ | tathā ca
<br/>tvatkārikāyāṃ tatparamparānusaraṇaṃ tajjātīyatvaparamparānusaraṇa-
<br/>mityarthaḥ | yadvā vyaktīnāṃ bhinnānāmeva sāmarthyāt sarvatrābhedavyava-
<br/>hārostu kiṃ pratyavamarṣānugatadhīparamparānusaraṇena kārikāsthenetyarthaḥ |
<br/>ekajātīyaṃ vāstavamanusaraṇīyamevetyupasaṃharati | tasmāditi | yadvā
<br/>pratyavamarṣo vyavahāraḥ | dhīrvikalpakarūpānugatadhīḥ tatparamparānu-
<br/>saraṇamaphalaṃ vyaktisvābhāvyādeva tadupapatterityarthaḥ ||</p>
<p>bhagīº ṭīº | bhrāntyanugama iti | sarvvadhībhramatvavādino
<br/>bhrāntitvamapyekaṃ vastu na siddhyet tatrāpyanugatamaterbhramatvāt yadi
<br/>sāmagrīsājātyaṃ nādriyetetyarthaḥ | anyatheti | anugatadharmmānabhyupa-
<br/>game paramparayā sāmānyepi sāmānyāntaraṃ vyaktirūpamanugatavyavahāra-
<br/>heturalambanamiti yaducyate tadviḍambanameva nimittānyathopapatteḥ
<br/>svayamabhyupagamāt | yadvā'nugatadharmmānabhyupagame kāraṇatvagraha eva na
<br/>syāt ānantyavyabhicārābhyāṃ vyaktau tadasambhavāt | yadvā'nugata-
<br/>dharmmānabhyupagame vyāptasya pakṣadharmmatvamityanumānamapi viḍambanamityarthaḥ |
<br/>anyathākhyātipakṣamāśrityāha | tasmāditi ||</p>
<note n="393.1"><p>nugatapratyayaḥ--pāº 2 puº |</p></note>
<pb n="394"/>
<p>raghuº ṭīº | yadi ca vinaiva kāraṇasājātyaṃ kāryasājātyaṃ tadā
<br/>yathā bhinnabhinnaireva piṇḍairabhedavyavahāraḥ tathā bhinnabhinnaireva bījādi-
<br/>vyaktiviśeṣairanugatāṅkurādikāryajananopapattāvaṅkurādisājātyānuro-
<br/>dhena bījādivyaktiviśeṣatatkāraṇaparamparāsu kurvadrūpatvaparamparākalpanaṃ
<br/>viphalameva bhavatāmityāha | anyatheti | tatparamparetyasya bījadhānya-
<br/>śālikalamādiṣvaṅkurādisāmānyaviśeṣakāryyaprayojakakurvadrūpatvasamu-
<br/>dāyo vā'rthaḥ | vinā bādhakaṃ tadbuddhīnāṃ bhramatvāyogāttadbalātsājātya-
<br/>vaijātye sādhayitvā samprati bhramasyāropyaprasiddhimantareṇāsambhavāda-
<br/>satkhyāternirāsādbhramabalādeva te sādhayannupasaṃharati | tasmāditi ||</p>
<p><b>astu tarhi jātyādau bādhakādapohasiddhiriti cet |
<br/>vyavahārasyānanyathāsiddhau kva bādhakam | anyathā vipakṣe
<br/>balavadbādhakamupanīyānanyathāsiddhiviśrāntopi svabhāva-
<br/>heturbādhakaśaṅkayāpyupahanyeta | tato bādhakavyasanamapa-
<br/>hāyānugamavyavahṛtiranyathāpyupapādyatām | na caitacchakyaṃ
<br/>gatyantarābhāvāt |</b></p>
<p>śaṅkaº ṭīº | bādhakāt agre vakṣyamāṇāt | vyavahārasya
<br/>anugatavyavahārasya | anyathā sudṛḍhanirūpitonirūpaṇortho<sup><small>1</small></sup> bādhyaḥ
<br/>syādityāha | anyatheti | svabhāvahetuḥ prasaṅgabhinno hetuḥ |
<br/>upahanyeta ābhāsaḥ syāt | naitaditi | anugatavyavahārasyānyathopa-
<note n="394.1"><p>nirūpito'pyartho--pāṭhaḥ |</p></note>
<pb n="395"/>
<br/>pādanaṃ na śakyamityarthaḥ | gatyantarābhāvāditi | anyāpohāde-
<br/>rnirastatvādityarthaḥ ||</p>
<p>bhagīº ṭīº | jātyādāvityādipadādanekavṛttyekasaṃyogāvaya-
<br/>vyādiparigrahaḥ | vyavahārasyeti | vyavahārānanyathāsiddhereva na
<br/>bādhakamityarthaḥ | nāpi bādhaśaṅkā tasyā eva vipakṣabādhakatvāt
<br/>anyathā tava svadarśanavyāghāta ityāha | anyatheti | yadi vipakṣa-
<br/>bādhakasadbhāvepi śaṅketyarthaḥ ||</p>
<p>raghuº ṭīº | jātyādāvityādipadādanekavṛttisaṃyogādi-
<br/>parigrahaḥ | bādhakaṃ hi śaṅkitaṃ niścitaṃ vā | ādye vyavahārasyeti |
<br/>bādhakaṃ śaṅkitam | svabhāvaheturanumāpako hetuḥ | gatyantareti |
<br/>atha koyamagaurityādipūrvoktāvyavahitagranthena apohāderanugatavyava-
<br/>hārānupapatterupadarśitatvādityarthaḥ ||</p>
<p><b>na ca bādhakamapyasti | taddhi svarūpato vā syāt
<br/>jñānato vā syāt | svarūpato'pyanupalambho vā viruddha-
<br/>dharmmādhyāso vā |</b></p>
<p>śaṅkaº ṭīº | nanu balavadbādhakaṃ cedasti tadā prakārānta-
<br/>reṇāpyanugatavyavahāraḥ paraṃ cintayitumarhatītyata āha | na ceti |
<br/>svarūpata iti | jātyādikamevāhatya bādhyate jātyādijñānaṃ
<br/>vā bādhyata ityarthaḥ ||</p>
<pb n="396"/>
<p>bhagīº ṭīº | svarūpato vastugatyetyarthaḥ | jñānata āropata
<br/>ityarthaḥ | yadvā tajjñānasāmānyanirāsenetyarthaḥ ||</p>
<p>raghuº ṭīº | balavati bādhake jāgrati nānyathānupapatterapi
<br/>sādhakatvasambhava iti dvitīyaṃ nirākaroti | na ceti | svarūpato
<br/>jātisvarūpe sākṣāt | jñānato jātiviṣayakajñānasvarūpatadeka-
<br/>tvādinirāsadvārā ||</p>
<p><b>na prathamaḥ asiddheḥ | sphurata eva hi sādhāraṇākārasya
<br/>śarīraṃ cintayitumārabdham nāsphurataḥ | adhyakṣe sādhā-
<br/>raṇasphuraṇaṃ vyāsedhāmo na tu vikalpe, tasya samānasaṅketa-
<br/>grahatimiranikurambakarambitadṛṣṭibhirevopapādanāt na
<br/>tvasmābhiḥ, kalpanākoṣasyānantaprasaratayā tattvāvyavasthā-
<br/>pakatvāditi cet | na | śabdānusandhānavirahepi jāya-
<br/>mānatvāt |</b></p>
<p>śaṅkaº ṭīº | asiddheriti | upalambhasya sādhitatvādityarthaḥ |
<br/>etadevāha | sphurata eveti | adhyakṣa iti | nirvikalpaka ityarthaḥ |
<br/>tanmātrameva pramāṇaṃ yata ityartha | nanu nirvikalpakābhāvepi
<br/>vikalparūpa eva jātyādyupalambhostītyata āha | na tviti |
<br/>samānaśabdasaṅketagraha eva timiranikurambastena karambitā kaluṣitā
<br/>dṛṣṭiryeṣāṃ tairevopapādanāt | na tvasmābhiriti | tattvamātradṛṣṭibhi-
<pb n="397"/>
<br/>rityarthaḥ | tathā ca vikalpe gavādipadasaṅketagrahādhīnā nāma-
<br/>jātyādiyojanā na tu vāstavītyarthaḥ | tadevāha | kalpaneti |
<br/>agṛhītasaṅketānāmapi nāmajātyādisphuraṇādityāha | neti ||</p>
<p>bhagīº ṭīº | nanu vikalpe sādhāraṇākāreṇāsphuraṇepi
<br/>nārthasiddhistasyāvastuviṣayatvāt kintu nirvikalpādeva setyāha |
<br/>adhyakṣa iti | bhramabījamāha | tasyeti | samānaśabdo gośabdādiḥ |
<br/>evambhūtadṛṣṭibhiranyairityarthaḥ | na tvasmābhiḥ upapādanādityanuṣañja-
<br/>nīyam | atra hetumāha | kalpanākoṣasyeti | vikalpe kālpa-
<br/>nikasyaiva bhānānna tato'rthasiddhirityarthaḥ | śabdeti | (evaṃ) sati
<br/>gopadavācyānākalane'nunatirnna bhāsetetyarthaḥ ||</p>
<p>raghuº ṭīº | anupalambhaḥ kiṃ sarvathaivāntarāle vā vivicya
<br/>vā | ādye neti | adhyakṣa iti | adhyakṣameva doṣājanyatayā
<br/>pramāṇa na tu doṣasamuttho vikalpa iti bhāvaḥ | prakṛte doṣamāha |
<br/>tasyeti | nikurambaḥ stomaḥ | karambitaṃ kaluṣitam | astu
<br/>vikalpādapi vastusiddhistatrāha | kalpaneti ||</p>
<p><b>tathāpi tadvāsanāta eveti cet | kimekasaṅketa-
<br/>viṣayābhāvepi samānaśabdasaṅketagrahavāsanāvaśādekā-
<br/>kāraparāmarśastatsadbhāve vā | na tāvadādyaḥ nānā-
<br/>sāsnādimadvyaktivat svargalocanabāṇāmbukuliśādiṣṭhapi
<pb n="398"/>
<br/>gośabdasaṅketagrahavāsanāvaśāttathāvidhapratyayānugamaprasa-
<br/>ṅgāt | iṣṭa evāsāvartha<sup><small>1</small></sup> iti cet | so'yaṃ sāsnādi-
<br/>matīṣu vyaktiṣu sādhāraṇaṃ rūpaṃ na paśyati paśyati tu
<br/>gośabdavācyeṣu daśasviti kimatra vaktavyaṃ nūnaṃ rucire-
<br/>vāsya<sup><small>2</small></sup> locanamiti |</b></p>
<p>śaṅkaº ṭīº | prāktanī saṅketagrahavāsanā tatrāpyastītyāha |
<br/>vāsaneti | sopi saṅketagraha eva jātyādinimittaṃ tiraskṛtya
<br/>puraskṛtya veti vikalpārthaḥ | bhinnapravṛttinimitteṣu gopadavācyeṣu
<br/>gavādiṣu tathā satyanugatapratyayaḥ syādityāha | nāneti | asā-
<br/>viti | anugatapratyaya ityarthaḥ | ekajātīyāsu vyaktiṣvanu-
<br/>gatadhīnimittaṃ kiñcinna paśyati vijātīyāsu paśyatītīcchāmātraṃ
<br/>na tu pramāṇānurodhaḥ kaścidityarthaḥ ||</p>
<p>bhagīº ṭīº | soyamiti | tathā sati lokavirodha iti
<br/>bhāvaḥ ||</p>
<p>raghuº ṭīº | tadvāsanātaḥ śabdavāsanāta eva doṣāt |
<br/>daśasu svargeṣupaśuviśeṣavāgvajradiṅnayanamayūkhapṛthivīpāthaḥsu ||</p>
<note n="398.1"><p>iṣṭa evāyama--pāṭhaḥ |</p></note>
<note n="398.2"><p>ruciramevāsya--pāṭhaḥ |</p></note>
<pb n="399"/>
<p><b>śakyamidamitareṇāpi vaktumiti cet | śakyam, na
<br/>tu vyavahārastanmūlo viparyyāsayitum |</b></p>
<p>śaṅkaº ṭīº | śakyamidamiti | gośabdavācyeṣu sādhāraṇa-
<br/>rūpaṃ na paśyati paśyati tu sāsnādimatīti saugatenāpi śakyaṃ
<br/>vaktumityarthaḥ | śakyamiti | vāṅmātraṃ śakyaṃ, tāttviko vyavahāro-
<br/>nyathākarttuṃ na śakya ityarthaḥ ||</p>
<p>bhagīº ṭīº | śakyamidamiti | gośabdavācyeṣu sādhāraṇaṃ
<br/>rūpaṃ na paśyati paśyati tu sāsnādimadvyaktiṣviti saugatenāpi
<br/>vaktu śakyata ityarthaḥ | na tviti | śābdo vyavahāraḥ saṅketagraha-
<br/>mūlakaḥ, sa ca na vyaktiṣu śakyaḥ, vyāvṛttiścānugatāpi nirastaiveti
<br/>sāsnādimadvyaktiṣu śabdānusandhānavirahiṇāmapyanugatamateranugataṃ
<br/>sāmānyamabhyupeyam, svargādiṣu samānapadavācyatāṃ pratisandadhānasyaivā-
<br/>nugatadhīriti na tadanyathāsiddhau na tatastatsiddhirityarthaḥ ||</p>
<p>raghuº ṭīº | idaṃ idamākāraṃ | svargādiṣu na paśyati
<br/>paśyati sāsnādimatīṣu vyaktiṣviti | vyavahāro'nugatavyavahāraḥ |
<br/>tanmūlo'nugatadharmmamūlaḥ | viparyāsayitumanyathākarttuṃ | kathaṃ tarhi
<br/>svargādāvanugatadharmopagrahamantareṇānugatavyavahāraḥ, anugatapratyayāt |
<br/>sopi kathamantareṇānugatadharmaṃ, ka evamāha | kastarhyasau, gośabda-
<br/>vācyatvaṃ | prakṛtepi tathaiva kiṃ na syāt, avyutpannānāmapi sāsnādi-
<br/>matīṣu vyaktīṣvanugatagopratyayāt | na ca svargādau tathāsti | na
<pb n="400"/>
<br/>vānugatadharmopagrahamantareṇānantāsu vyaktiṣu vyutpattiḥ sambhavati | na
<br/>ca tāmantareṇāpūrvavyaktau padaviśeṣavācyatānibandhano vyavahāraḥ |
<br/>svargādiṣu cānugatasvargatvādinibandhanā vyutpattiriti ||</p>
<p><b>nanvetāvatāpi vikalpaḥ siddhyatu, anubhavastu katham |
<br/>savastukavikalpasiddhereva | kathaṃ tasya savastukateti cet |
<br/>śabdavāsanādikāraṇāntaravidhvaṃsāditi tūṣṇīmbhava |</b></p>
<p>śaṅkaº ṭīº | bhāsatāṃ savikalpakepi jātiranubhavaścejjātiṃ
<br/>na viṣayīkaroti tadā na sā prāmāṇikītyarthaḥ | kathamiti |
<br/>jātigocaraḥ setsyatītyarthaḥ | savastuketi | vikalpaviṣayasya bādhaka-
<br/>mantareṇānubhavaviṣayatvadhrauvyādityarthaḥ | adyayāvadvikalpa eva savastuko
<br/>na siddho'stītyāha | kathamiti | śabdeti | śabdavāsanādikāraṇa-
<br/>niṣedhe gaurayamityādivikalpānāmarthasāmarthyasamutthatvamāvaśyakam |
<br/>tathā ca gotvādikamapi vastubhūtamevetyarthaḥ ||</p>
<p>bhagīº ṭīº | etadeva spaṣṭayati | nanviti | nirvvi-
<br/>kalpakādeva vastusiddhirityanugatadharmmaviṣayakasavikalpakasiddhāvapi
<br/>tasyālīkaviṣayatayā na tato'rthasiddhirityarthaḥ | savastuketi |
<br/>savikalpakasyālīkaviṣayakatvānupapattau pāriśeṣyeṇa vastuviṣayatva-
<br/>siddherityarthaḥ | etadeva spaṣṭayati | śabdeti ||</p>
<pb n="401"/>
<p>raghuº ṭīº | nirvikalpakādeva vastusiddhirna savikalpakā-
<br/>datiprasaṅgādityāśayena pṛcchati | nanviti | vikalpo'tiriktā-
<br/>nugatadharmāvalambī siddhyatu | asati bādhake savikalpakādeva vastu-
<br/>siddhirityāśayenottarayati | savastuka iti ||</p>
<p><b>antarāle kimiti nopalabhyata iti cet | upalabdhi-
<br/>kāraṇābhāvāt |</b></p>
<p>śaṅkaº ṭīº | anupalambhāntaraṃ jātau bādhakamāśaṅkate |
<br/>antarāla iti | piṇḍayorantarāla ityarthaḥ | jātervyaktirabhi-
<br/>vyaktikāraṇam sā cāntarāle nāstīti kathamupalabhyatāmiti
<br/>pariharati | upalabdhīti ||</p>
<p>bhagīº ṭīº | nanu gopiṇḍayorantarāle yadi na gotvaṃ
<br/>tadā tatrotpadyamānavyaktau gotvaṃ na syāditi tatrāpi tatsattve tadupa-
<br/>labhyetetyāha | antarāla iti | satopi tatra tasya sāsvādi-
<br/>madvyaktervyañjikāyā abhāvānnopalabdhirityāha | upalabdhīti | na
<br/>ca tatra tatsattvasādhakamānābhāvaḥ apratisaṅkramāditarkasahāyasya
<br/>sāmānyasādhakasya pratyakṣasyaiva tadvyāpakatvasādhakatvāt ||</p>
<p>raghuº ṭīº | jātiravyāpikā cetprācīvarttini piṇḍe pari-
<br/>dṛṣṭā pratīcīvarttini nopalabhyeta pratisaṅkramaṇādyasambhavādato vyāpi-
<br/>kaiva vācyā, tatra dvitīyamanupalambhabādhakamāśaṅkate | antarāla
<pb n="402"/>
<br/>iti | madhyadeśa ityarthaḥ | yadvā jātiranityā cetpūrvapiṇḍanāśe
<br/>uttarapiṇḍe nopalabhyeta tena nityā vācyā, tatrāśaṅkate | antarāla
<br/>iti | ekapiṇḍanāśānantaraṃ piṇḍāntarānutpādakakāla ityarthaḥ |
<br/>upalabdheḥ kāraṇasya vyakterabhāvāditi ||</p>
<p><b>piṇḍa eva kuṇḍe badaravat kuto nopalabhyata iti
<br/>cet | na | ananyadeśatvāt | bhedena tūpalabhyata eva,
<br/>piṇḍāntarāsaṃsargiṇi piṇḍe'nubhūyamāne tatsaṃsargitayā-
<br/>'nubhavāt |</b></p>
<p>śaṅkaº ṭīº | tarhi piṇḍepi vivekenopalabhyatām, nopalabhyate
<br/>cennūnaṃ nāstītyāha | piṇḍa eveti | vivekenopalambho yadi
<br/>piṇḍabhinnadeśa upalambhastatrāha | ananyadeśeti | yadi ca bheda-
<br/>mātropalambho vivekenopalambhastatrāha | bhedeneti | viśeṣaṇasya
<br/>gotvasya viśeṣyasya gopiṇḍasya bhedenopalambhasya sattvādityarthaḥ |
<br/>nanvayaṃ gauriti viśiṣṭabuddhau gopiṇḍāntarameva viśeṣaṇatvena bhāsatāṃ
<br/>kiṃ gotvenetyata āha | piṇḍāntareti | piṇḍāntaraṃ sambaddhaṃ
<br/>viśeṣaṇaṃ bhavenna tvasambaddhamapītyarthaḥ ||</p>
<p>bhagīº ṭīº | nanu yadi piṇḍasaṃsargi gotvaṃ tadā kuṇḍa-
<br/>saṃsargibadaravattathātvenopalabhyetetyāha | piṇḍa eveti | tathātve-
<br/>netyasya vibhinnadeśatayetyarthaḥ svarūpabhedeneti vā piṇḍasaṃsargitayeti
<br/>vā | ādye ananyeti | dvitīye bhedeneti | piṇḍādbhedenopa-
<pb n="403"/>
<br/>labhyata eveti iṣṭāpattirityarthaḥ | tṛtīye piṇḍāntareti | atrāpi
<br/>sampratipattirevetyarthaḥ | piṇḍāntarāsaṃsargiṇīti piṇḍatādātmya-
<br/>nirāsārtham | yadi piṇḍagotvayorabhedastadā piṇḍāsambaddha-
<br/>piṇḍāntarasaṃsargitayā nānubhūyetetyarthaḥ | tatsadbhāve veti pakṣastviṣyata
<br/>eveti na dūṣitaḥ ||</p>
<p>raghuº ṭīº | tṛtīyamanupalambhamāśaṅkate | piṇḍa eveti |
<br/>vivicyopalambho hi vibhinnadeśatvenopalambho bhedena vā | ādye
<br/>'nanyeti | badarasya kuṇḍetarasvāvayavadeśatvavajjāteḥ piṇḍetarādeśa-
<br/>tvāt | dvitīye bhedeneti | piṇḍāntarāsaṃsargiṇi piṇḍāntarā-
<br/>nātmake | ekasyānekatādātmyānupapattipradarśanāya cedam ||</p>
<p><b>nāpi dvitīyaṃ bādhakam avayavisamānayogakṣema-
<br/>tvāt | jāyamānapiṇḍasambandhānupapattirapratisaṅkramātta-
<br/>trāsattvādanutpādācceti cet | kathaṃ punastatrāsattvaṃ tvayā
<br/>vyajñāyi | tatra sattve tatratyākāśāderapi gotvaprasaṅgā-
<br/>diti cet | na caitat paścādapi tatratyākāśādinā
<br/>sambadhyate | yena ca piṇḍena sambadhyate na tatra kadāpi
<br/>tannāsti | tat kuto virodhaḥ |</b></p>
<p>śaṅkaº ṭīº | viruddhadharmmādhyāso veti vikalpitavikalpaṃ
<br/>dūṣayati | nāpīti | avayavini kārtsnyaikadeśavikalpanirāsava-
<pb n="404"/>
<br/>dihāpi tannirasanīyaṃ na kārtsnyena varttate naikadeśena kintu
<br/>svarūpeṇetyarthaḥ | nanu jāyamānapiṇḍasambandhaḥ prakāratrayeṇa sambhavati |
<br/>piṇḍāntarādgotvasya gamanādvā pūrvameva tatsattvādvā piṇḍena saha
<br/>jāyamānatvādvā | tadetat trayamapyanupapannamityāha | jāyamāneti |
<br/>apratisaṅkramāt agamanāt | gotvaprasaṅgāditi | tathā ca tadanu-
<br/>bhavavyavahārayoḥ prasaṅgādityarthaḥ | samavāyavṛttyā tatsattvaṃ vyavahāre
<br/>tantraṃ na tu svarūpato'pīti bhāvaḥ | yadi samavāyenākāśādau gotvaṃ
<br/>syāttadā paścādapi syānna caivamityāha | na caitaditi | sambadhyate
<br/>samavaitītyarthaḥ | jātepi tatra piṇḍe gotvamākāśāsambandhyevetyarthaḥ |
<br/>tarhi piṇḍenāpi tatra na sambadhyetetyāha | yena cati | tatra jātaḥ
<br/>sambandhaścetyeka eva kāla iti piṇḍena kadācidapi na tasyāsambandha
<br/>ityarthaḥ | kuto virodha iti | piṇḍotpatteḥ pūrvamākāśādau
<br/>gotvaṃ nāsīdutpanne ca piṇḍe tatra gotvamiti virodho na
<br/>sambhavatītyarthaḥ ||</p>
<p>bhagīº ṭīº | dvitīyaṃ bādhakaṃ kārtsnyaikadeśavikalpena viruddha-
<br/>dharmmādhyāsarūpam | avayavisthāpanāvasara eva dūṣyatvādityarthaḥ |
<br/>nanu jāyamānapiṇḍe gotvaṃ na gavā sambadhyate tasya niṣkriyatvāt |
<br/>nāpi taddeśe jātiḥ sthitā tasyāpi gotvāpatteḥ | nāpi piṇḍena
<br/>sambaddhaivotpadyate nityatvāditi sambandhavyāpakatrayavyāvṛttau sambandho-
<br/>'nupapanna ityāha | jāyamāneti | ākāśādideśenāsambaddhameva
<br/>svarūpasat sāmānyaṃ vyaktyā svasamavetaṃ vyajyata ityabhipretyāha |
<pb n="405"/>
<br/>kathamiti | tatretyanenākāśādirvvivakṣitaḥ piṇḍo vā | ādye
<br/>āpādyāpādakayorvaiyyadhikaraṇyam, na cākāśādinā sahāsambandhe
<br/>piṇḍasambandho viruddha iti bhāvaḥ | piṇḍenāsambandhastatsambandha-
<br/>virodhī, sa ca jātipiṇḍasambandhasya nityatvādeva nāstītyāha |
<br/>yena ceti ||</p>
<p>raghuº ṭīº | viruddhadharmmasaṃsargovayavivadihāpi nirasanīya
<br/>ityāha | nāpītyādi | nanu gotvādau jāyamāne gavi gotvasya
<br/>sambandho na rajjvādivaddeśāntarādāgamanāt niḥkriyatvāt | na
<br/>karīṣādivattatraiva sattvāt prāgapyupalambhaprasaṅgāt | na piṇḍarūpa-
<br/>vattadotpādāt prācīnapiṇḍānāmagotvaprasaṅgāt | na ca prakārāntaraṃ
<br/>sambandhopapādakamastītyāśaṅkate | jāyamāneti | tatrāsatopi
<br/>svabhāvaniyamādeva sambandho nānupapannaḥ satopi ca vyañjakavyakti-
<br/>virahādevānupalambha ityāśayavānāha | kathaṃ punariti | tatra pūrvaṃ
<br/>gotvasattve tatratyatvāviśeṣāddravyāntarepi gotvasambandhe tatrāpi gauriti
<br/>pratyayāpattirityakṣaratātparyābhyāmāśaṅkate | tatra sattva iti | gotvasya
<br/>yathākathañcitsambandho na gauritipratyayaniyāmakaḥ kiṃ tu samavāyaḥ
<br/>sa ceduttarakālaṃ dravyāntare gotvasya syātkalpyetāpi pūrvaṃ tatra
<br/>tadabhāvopapattaye gotvasyāsattvamityāśayavānāha | na caitaditi |
<br/>atha tatratyatvāviśeṣepi kkacideva gotvasamavāyo nānyatreti kuto
<br/>niyama iti cet svabhāvaniyamāditi gṛhāṇa | atha piṇḍa
<br/>evotpattikāle sato gotvasyottarakāle sambandho vinopasarpaṇādikaṃ
<pb n="406"/>
<br/>virudhyeta iti cedatrāha | yena cetyādi | jātaḥ sambaddhaścetyekaḥ
<br/>kāla ityabhyupagamādityarthaḥ ||</p>
<p><b>atha piṇḍamantargaḍumupādāyopalakṣaṇatayā tatreti
<br/>vyavahāraḥ, tadā tadupasarpaṇāpasarpaṇotpattivināśaireva
<br/>tadupapattī na yātītyādiraparāddheṣoriva dhānuṣkasya
<br/>kaṇṭhaḍambaraḥ |</b></p>
<p>śaṅkaº ṭīº | nanu piṇḍo nirūpakamātraṃ na tu tatra gotvaṃ
<br/>samavaiti tathā ca tena rūpeṇa nirūpyamāṇa gotvamākāśādau
<br/>prāgāsīccettadā govyavahāraḥ syāditi brūma ityāha | atheti |
<br/>antargaḍutvaṃ nirūpakamātram | evaṃ sati yathā piṇḍasattvāsattvādhīne
<br/>gotvasattvāsattve tathā gaurasti gaurnāsti gaurjāto gaurnaṣṭo
<br/>gaurgacchatītyādivyavahārā api piṇḍopādhikā eva, tathā
<br/>cotpādavināśapratyayo gotvabādhakatvenāśaṅkito na manāgapi pada-
<br/>mādadhāti, teṣāṃ piṇḍotpādavināśaviṣayatvāt |</p>
<p><lg><l>na yāti na ca tatrāsīnna cotpannaṃ na cāṃśavat |</l>
<l>jahāti pūrvamādhāramaho vyasanasantatiḥ ||</l></lg></p>
<p>iti kīrtteḥ virodhakīrttanasya lakṣyaṃ gotvaṃ, tacca tataḥ pracyutaṃ
<br/>vyaktau patitamityaparāddheṣutā ||</p>
<p>bhagīº ṭīº | nanviha deśe gauriti pratīteḥ paramparayā
<br/>ākāśādināpi gotvasambandho neha gauritidhīviṣayagotvāsambandhena
<pb n="407"/>
<br/>viruddhaḥ syādityāha | atheti | antargaḍum nirūpakamātram na
<br/>tu gotvasyādhāramityarthaḥ | tathā ca piṇḍe gotvamiti vyavahāro
<br/>na mukhyaḥ kintu lākṣaṇika ityarthaḥ | ākāśādideśe neha gaurneha
<br/>gotvamastyāsīditi vyavahārāḥ piṇḍopasarpaṇādinaivopapannā iti na
<br/>tatra sambandhāsambandhau paramparayāpi yatra piṇḍe samavaiti gotvaṃ tatraiva
<br/>paraṃ govyavahāraṃ karotīti</p>
<p><lg><l>na yāti na ca tatrāsīnna cotpannaṃ na cāṃśavat |</l>
<l>jahāti pūrvaṃ nādhāramaho vyasanasantatiḥ ||</l></lg></p>
<p>iti kīrttyuktavyāghāto lakṣyacyutaśarasya dhanvinaḥ kaṇṭhaḍambara iva
<br/>govyaktiniṣthakarmmādīnāṃ paramparāsambandhenaivasamāhitatvāt gopiṇḍe'rtha-
<br/>sambandhasyābhāvādasambandhakāle gopiṇḍasyaivāsatvādityāha | tadeti |</p>
<p>raghuº ṭīº | antargaḍum sambandhaghaṭakam | upalakṣaṇatayā
<br/>paramparayā | tatreti vyavahāraḥ, kadācittatreti kadācicca na tatreti
<br/>vyavahāraḥ | taditi | upasarpaṇotpattibhyāmapasarpaṇavināśābhyāṃ ca
<br/>tayoḥ sattvāsattvavyavahārayorupapattau</p>
<p><lg><l>na yāti na ca tatrāsīnna cotpannaṃ na cāṃśavat |</l>
<l>jahāti pūrvamādhāramaho vyasanasantatiḥ ||</l></lg></p>
<p>iti kīrttikaṇṭhaḍambaraḥ | pūrvamityanena bhajate paramityapi
<br/>sūcitam | svasvāvayavakriyānimittake pūrvāparadeśatyāgāvāptī na
<br/>yāti nāṃśavadityanena pratiṣiddhe ||</p>
<pb n="408"/>
<p><b>tathā hi piṇḍamadhikṛtyopasarpaṇāpasarpaṇābhāvastadupa-
<br/>lakṣitaṃ deśamadhikṛtya ca sattvāsattve sāmānyasyeti kiṃ
<br/>kena saṅgatam | athāpyanutpanne piṇḍe tasyāsattvaṃ sulabha-
<br/>meva tadasattvāditi hṛdayam, tanna | svarūpasattvāsattvayo-
<br/>rdvitīyānapekṣatvāt sambaddhatvāsambaddhatve tu dvitīyāpekṣe |
<br/>tatastatrāsati nāstīti ko'rthaḥ |</b></p>
<p>śaṅkaº ṭīº | nanu sāmānyaṃ piṇḍaṃ nopasarppati na vāpasarpati
<br/>cet tadā tadupalakṣite deśe sāmānyasattvāsattve syātāmiti maha-
<br/>dvaiśasamiti sopahāsamāha | tathā hīti | upasarpaṇāpasarpaṇābhāva
<br/>ityatra sāmānyasyetyagretanena sambandhaḥ | yadvā nanu vyakterupasarpaṇāpa-
<br/>sarpaṇāttadupalakṣite deśe sattvāsattve na sāmānyasyeti yathāśrute
<br/>sopahāsamāha | tathā hīti | piṇḍe cennopasarppaṇāpasarppaṇe tarhi
<br/>tadupalakṣitākāśadeśe sāmānyasya sattvāsattve syātāmityatyanta-
<br/>masaṅgatamityarthaḥ | nanu sāmānyaṃ svarūpataḥ taddeśādāvasti cedastu
<br/>tathāpi yaḥ piṇḍa utpanna eva nāsti tena tatsambandhaḥ kathaṃ syāt |
<br/>na hi sambandhyabhāvepi sambandha iti pūrvapakṣiṇo hṛdayamāha |
<br/>athāpīti | sāmānyaṃ svarūpataḥ sarvatra deśe kāle'stītyukte tatkatha-
<br/>manutpannena piṇḍena sambadhyatāmityapi kiṃ kena saṅgatamityarthaḥ |
<br/>nanu piṇḍānutpattidaśāyāmasatā piṇḍena kathaṃ sambadhyatāmityetadeva
<br/>praśnaviṣaya ityata āha | tata iti ||</p>
<pb n="409"/>
<p>bhagīº ṭīº | tathā ca piṇḍamadhikṛtya sāmānyasyopasarpaṇādya-
<br/>bhāvaḥ tadupalakṣitaṃ deśamadhikṛtya tasyaiva sambandhāsambandhe vaiyadhi-
<br/>karaṇyamityāha | tathā sāmānyasyeti śeṣaḥ | nanu piṇḍānutpatti-
<br/>daśāyāṃ tatrāvarttamānaṃ tasminnutpanne kathaṃ tadvarttetetyāha | atheti |
<br/>tasya sāmānyasya | tadasattvāt piṇḍāsattvādityarthaḥ | nātra virodho
<br/>na hi piṇḍotpatteḥ pūrvaṃ tatra tasyāsattve svarūpasattvaṃ nivarttate, na
<br/>hi tadapi tasya sambandhāpekṣaṃ, sambandhinaḥ piṇḍasyābhāvāt sambandhaḥ
<br/>paraṃ na syādityāha | svarūpeti | nanu piṇḍānutpattikālepi
<br/>gotvaṃ svarūpasadeva nāstīti buddheḥ ko viṣaya ityāha | tata iti ||</p>
<p>raghuº ṭīº | piṇḍe upasarpaṇasya piṇḍāccāpasarppaṇasya cābhāvā-
<br/>tsāmānyasya kiṃ piṇḍopalakṣitadeśe sattvāsattve nopapadyete kiṃ vā
<br/>piṇḍa eva | ādye piṇḍamadhikṛtyeti | piṇḍasyopasarpaṇādibhireva
<br/>tadupapatteriti bhāvaḥ | dvitīye tu satyeva piṇḍe tatrāsattva
<br/>prāgeva nirastaṃ | tena śiṣyamāṇamasati piṇḍe tatrāsatvamāśaṅkya
<br/>nirākaroti | athāpīti | tasya sāmānyasya | tadasattvāt piṇḍā-
<br/>satvāt | sattvāsattve yadi varttamānatvāvarttamānatve tatrāha | svarūpeti |
<br/>dvitīyānapekṣatvāt piṇḍādyādhārānapekṣatvāt | na vā sāmānyasya
<br/>kadācidapyasattvaṃ nityatvāt | sambaddhatveti | yadyapi sambandho'tra
<br/>samavāyaḥ sa ca nitya eva, tathāpi tadviśeṣitaḥ samavāyo
<br/>nāstītyasambandhitvamaṅgīkṛtam ||</p>
<pb n="410"/>
<p><b>tenāsatā na sambadhyata iti cet | taccaivametat |
<br/>paścāt kathaṃ sambadhyatāmiti cet | tasya sattvāt asa-
<br/>mbaddhatvasya tadasattvaprayuktatvāt | tataḥ prāgasan piṇḍaḥ
<br/>paścāt kathamupapadyatāmiti codyaniṣṭhā, sā ca satkāryya-
<br/>vādamanupatatītyabhuktavāntiḥ |</b></p>
<p>śaṅkaº ṭīº | asatā sambandho na bhavatyevetyāha | tacceti |
<br/>tasyeti | piṇḍasyetyarthaḥ | tadasattvaprayuktatvāt piṇḍāsattvaprayuktatvāt |
<br/>sambandhini sati sambandho bhavatīti sarvajanasiddhepi tatra kathaṃ
<br/>tavābhiprāya evamunnīyate | yaḥ piṇḍaḥ pūrvvaṃ nāsīt sa paścātkatha-
<br/>mutpadyata ityāha | tata iti | codyaniṣṭhā deśyaparyavasānam |
<br/>abhuktavāntiriti | sāṅkhyamataṃ tvayā na bhuktaṃ na pācitamidānīṃ
<br/>tadeva vamasītyarthaḥ | deśe kāle ca sāmānyasvarūpamasti, piṇḍopa-
<br/>gamāpagamādinā gaurasti gaurnāstīti vyavahāraḥ, yathā'vicalati
<br/>caitre daṇḍopagamāpagamābhyāṃ daṇḍī caitro nāyaṃ daṇḍīti vyavahāra
<br/>iti praghaṭṭakārthaḥ ||</p>
<p>bhagīº ṭīº | yadyapi tayoḥ sambandhaḥ samavāyaḥ sa cāstyeva
<br/>tathāpyasatā piṇḍena tannirūpaṇaṃ nāstītyāha | teneti | tasya
<br/>piṇḍasyetyarthaḥ | niṣṭhā paryyavasānam ||</p>
<p>raghuº ṭīº | tasya piṇḍasya | tatra ca piṇḍe sataḥ sāmā-
<br/>nyasya tanniṣṭhābhāvapratiyogitvarūpaṃ na tatrāsattvaṃ, yāvatsattvaṃ tatra
<pb n="411"/>
<br/>sāmānyasya sattvāt asataścābhāvādhikaraṇatvāyogāt | codyaniṣṭhā
<br/>pūrvapakṣamaryādā ||</p>
<p><b>tathāpi sāmānyatadvatoratyantabhede kathaṃ sāmānā-
<br/>dhikaraṇyamiti cet | kimidam | samānenādhikaraṇena
<br/>hi sambandhaḥ sāmānādhikaraṇyam tasya ca bhedena ko
<br/>virodha iti nādhigacchāmaḥ | gavāśvayorapi tathābhāva-
<br/>prasaṅga iti cet | nanu vyatirekadṛṣṭāntasthānaṃ tat na tu
<br/>virodhasthānam | tacca maitratanayopi yadi kaścidaśyāmaḥ
<br/>syāt paridṛśyamānānāmapi tathābhāvaprasaṅga iti kva
<br/>nāma durlabham |</b></p>
<p>śaṅkaº ṭīº | dharmmadharmiṇorbhedābhedavādyāha | tathāpīti |
<br/>atyantabhinnayorgavāśvayoḥ sāmānādhikaraṇyābhāvādityarthaḥ | atyanta-
<br/>bhedepi sāmānādhikaraṇyaṃ nānupapannamityāha | kimidamiti |
<br/>nanu bhinnayoḥ sāmānādhikaraṇye gavāśvayorapi sāmānādhikaraṇyaṃ
<br/>syāditi śaṅkate | gavāśvayoriti | na brūmo yayorbhedastayoḥ
<br/>sāmānādhikaraṇyamāvaśyakamiti, api tu kvacidbhede sati sāmā-
<br/>nādhikaraṇyaṃ tadabhāvaśca gavāśvayoriti vyatirekadṛṣṭāntasthānaṃ
<br/>gavāśvamityāha | nanviti | tacceti | tacca vyatirekadṛṣṭāntasthānaṃ
<br/>kva nāma durlabhamiti sambandhaḥ, kintu sulabhamevetyarthaḥ | saulabhyameva
<br/>darśayati | maitratanayopīti | yathā mitrātanayaḥ śyāma utsargo
<pb n="412"/>
<br/>na ca tāvatā śyāmatvena nirṇīto mitrātanayaḥ kvacidaśyāmasyāpi
<br/>darśanāt, śyāmatvena nirṇīto'pi mitrātanayaḥ syādaśyāmastathā
<br/>bhede sati sāmānādhikaraṇyamityukte asāmānādhikaraṇyena
<br/>nirṇītayorapi gavāśvayoḥ sāmānādhikaraṇyaṃ na prasajyata ityarthaḥ ||</p>
<p>bhagīº ṭīº | dharmmadharmmiṇorbhedābhedavādyāha | tathāpīti |
<br/>atyantabhinnayorgavāśvayostadabhāvādityarthaḥ | samāneneti | abheda
<br/>eva tadviruddhamiti bhāvaḥ | na cānyonyābhāvasya nityābhāvavṛtti-
<br/>dharmmatvenāvyāvṛttidharmmatvamanumeyam (?) | ekasyaiva bhāvābhāvayoravaccheda-
<br/>bhedaniyatatvāt tasya cātrābhāvena bādhā ||</p>
<p>raghuº ṭīº | dharmadharmiṇorātyantikamabhedaṃ nirasya pākṣikaṃ
<br/>taṃ nirasituṃ bhedābhedavādinamutthāpayati | tathāpīti | kimida-
<br/>mityāścarye | tadeva darśayati | samāneneti | tulyenetyarthaḥ | tathā
<br/>ca samānāni tulyāni adhikaraṇāni yasya, tattathā, tasya bhāvaḥ
<br/>sāmānādhikaraṇyaṃ | yadyapi samānamekamadhikaraṇaṃ yayorityādika-
<br/>marthāntaramapyasti tathāpi tasya prakṛte asambhavāt nyāyakusumāñjalau
<br/>vistṛtatvācca neha prastutaṃ | na tviti | vyatirekayoḥ sahacāra-
<br/>mātreṇa virodhāsiddheriti bhāvaḥ ||</p>
<p><b>tathāpi viśeṣo vācya iti cet | asti svābhāviko
<br/>viśeṣo yat kiñcideva kenacit sambaddhaṃ na sarvvaṃ sarvveṇeti |
<pb n="413"/>
<br/>tathā'nugamaniyamopi svabhāvādeva kiṃ na syāditi
<br/>cet | ekasyānekasambandhe'nekasya caikasambandhe'virodhāt
<br/>ekānekayoranekaikavyavahāravirodhāditi |</b></p>
<p>śaṅkaº ṭīº | viśeṣa iti | bhinnayoḥ kvacitsāmānādhi-
<br/>karaṇyaṃ kvacicca netyatra viśeṣo vācya ityarthaḥ | svabhāva evātra
<br/>niyāmaka ityāha | astīti | tataḥ svabhāvaḥ pratītisākṣika
<br/>iti bhāvaḥ | tarhi vyaktiviśeṣānugatamatiniyamo'pi svabhāvā-
<br/>devāstu kiṃ jātyetyāha | tatheti | ekasyeti | yadyeko dharmmo-
<br/>'nekasambandhī na bhavati tadā tenānugatapratyayo na bhavet, na caivam,
<br/>yadi vā'nekeṣāṃ dharmiṇāmekadharmmasambandhavirodhaḥ syāttadā tathā
<br/>kalpyeta, na cātra virodha ityartha | ekānekayoriti | ekena
<br/>yathā nānekavyavahāraḥ tathā piṇḍairekavyavahāropi na sambhavatītyarthaḥ ||</p>
<p>bhagīº ṭīº | viśeṣaḥ satyapi bhede sāmānādhikaraṇyapratīti-
<br/>niyāmaka ityarthaḥ | astīti | anena bhedābhedasādhake sāmā-
<br/>nādhikaraṇyavyatirekānumāne sādhyābhāvaprayukto na sādhanābhāvaḥ kintu
<br/>svabhāvabhedābhāvaprayukta ityupādhirapyuktaḥ | tatheti | tathā ca
<br/>sāmānyaṃ tanniyāmakaṃ na siddhyeteti bhāvaḥ | atiriktasāmānye
<br/>bādhake satyeva svabhāvavādālambanamityabhipretya bādhakamuddharati |
<br/>ekasyeti | tatra ya ekaḥ so'nekavṛttirna bhavatīti vyāptirbādhikā
<br/>syāt, sā ca nāsti, svalakṣaṇasyāpyekasya hānāpatteḥ, ekasya
<br/>paramāṇoḥ ṣaṭkena yugapadyogāt | tasmādyathaikadānekasambandho na
<pb n="414"/>
<br/>viruddhastathā'nekatraikasambandhopītyarthaḥ | tathāpi sādhakābhāva eva
<br/>bādhakaḥ syādityata āha | ekānekayoriti | ekavyavahāro-
<br/>'nugatavyavahāraḥ | yathāsaṅkhyamanvayaḥ | tathā cānanyathāsiddhānugata-
<br/>pratyakṣameva tatsādhakamityarthaḥ ||</p>
<p>raghuº ṭīº | ekasya vijñānasya yathānekaviṣayasambandhitvaṃ
<br/>yathā cānekasya viṣayasyaikavijñānasambandhitvaṃ tathaikasya sāmānya-
<br/>syānekapiṇḍasambandhitvaṃ anekasya piṇḍasyaikasāmānyasambandhitvaṃ na
<br/>virudhyate, mānābhāṣāt, antareṇa caikadharmamanekeṣvekavyavahāro na
<br/>sambhavati kāraṇābhāvādanyathā'tiprasaṅgāccetyāha | ekasyetyādi |
<br/>eketi | yathā ekasmādanekavyavahāro nopapadyate tathānekebhyopyeka-
<br/>vyavahāro nopapadyata ityarthaḥ ||</p>
<p><b>nāpi jñānato bādhakam | tatsvarūpapratikṣepasyānubhava-
<br/>bādhitatvāt | kāraṇapratikṣepasya ca janmanaivāpāsta-
<br/>tvāt | ekatvapratikṣepasya ca viruddhadharmmādhyāsaviraha-
<br/>pratihatatvāt | pārokṣyāpārokṣyāderasiddheḥ | viṣayama-
<br/>pratikṣipya tatprāmāṇyasya pratikṣeptumaśakyatvāt tada-
<br/>pratikṣepasya ca darśitatvāt | indriyajatvapratikṣepasya
<br/>cendriyānvayavyatirekānuvidhānabādhitatvāt | sākṣā-
<br/>tkāritvaviśrānte ca tadanuvidhānasyāvyabhicārāt |</b></p>
<pb n="415"/>
<p>śaṅkaº ṭīº | mūlavikalpadvaye dvitīyaṃ vikalpaṃ dūṣayati |
<br/>nāpīti | jñānato bādhakamiti ko'rthaḥ | kiṃ sāmānyaviṣayaṃ
<br/>jñānameva nāsti akāraṇakaṃ vā nānāviṣayakaṃ vā parokṣākāraṃ vā
<br/>nirviṣayatvenāpramārūpaṃ vā anindriyajaṃ vā asākṣātkāri vā |
<br/>tatra nādya ityāha | tatsvarūpeti | dvitīyaṃ dūṣayati | kāraṇeti |
<br/>tṛtīye tvāha | ekatveti | caturthaṃ dūṣayati | pārokṣyeti |
<br/>viṣaye tāvanna pārokṣyaṃ nāpyapārokṣyaṃ tadubhayasya jñānadharmmatvāt |
<br/>tathā ca jātigocarajñānamindriyajamaparokṣamevānidriyajaṃ tu parokṣa-
<br/>miti naitat jātau bādhakamityarthaḥ | pañcamaṃ dūṣayati | viṣaya-
<br/>miti | viṣayapratikṣepādhīno hi prāmāṇyapratikṣepaḥ sa ca prakṛte
<br/>nāstītyarthaḥ | ṣaṣṭhaṃ dūṣayati | indriyajeti | saptamaṃ dūṣayati |
<br/>sākṣāditi | ayaṃ gaurityādivikalpānāṃ sākṣātvamanubhavasiddha-
<br/>matopīndriyajatvamityarthaḥ ||</p>
<p>bhagīº ṭīº | nanvanugatadharmmajñānasyānupalambho bādhakaḥ
<br/>syādityata āha | nāpīti | pūrvaṃ jñānaviṣayasyaivānupalabdhi-
<br/>rnirastetyapaunaruktyam | kāraṇeti | anugatadharmmajñānarūpakāryyasya
<br/>tatkāraṇaṃ vinānupapatterityarthaḥ | nanu viruddhadharmmādhyāsādekatvaṃ tatra
<br/>bādhitamityāha | ekatveti | nanu sāmānyaṃ naikaṃ vyaktibhedena
<br/>pratyakṣānumānaviṣayatayā tatra pārokṣyāpārokṣyaviruddhadharmmādhyāsā-
<br/>dityata āha | pārokṣyeti | pārokṣyāpārokṣye viṣayiṇo
<br/>dharmmo na viṣayasya, tathāvidhajñānaviṣayatvādevārthe tadvyavahārādityarthaḥ |
<pb n="416"/>
<br/>nanu jñānaprāmāṇyapratikṣepo'stu bādhaka ityata āha | viṣaya iti |
<br/>aśakyatvāditi | na cārthajanyajñānatvamabhilāpāsaṃsargitvena vyāpta-
<br/>miti vācyam | nirvvikalpakatvasyopādhitvāt aprayojakatvācca |
<br/>nanu sāmānyaviṣayakavikalpasyānindriyajatvāt prāmāṇyapratikṣepo-
<br/>'stvityata āha | indriyajatveti | vyaktijñānasyāsyaivānanyathā-
<br/>siddhānvayavyatirekānuvidhāyitvāt kāraṇatāgrahe tadasambhava ityarthaḥ |
<br/>na ca nirvvikalpakotpattāveva tadupakṣayaḥ taddhi yadīndriyasannikarṣā-
<br/>vyabhicāri tadā tatkaraṇatvamavarjjanīyam | atha kākatālīyasta-
<br/>tsannidhistadā kadācidindriyārthasannikarṣaṃ vināpi sākṣātkārī
<br/>vikalpa utpadyeta | na ca sākṣātkāritvaṃ tasyāsiddhamityāha |
<br/>sākṣātkāritveti | tadgatatvenānuvyavasīyamānasya bādhakaṃ vinā
<br/>taddharmmitvāt | tathā cendriyajanyatve sākṣātvamātraṃ prayojakaṃ na tu
<br/>tadviśeṣa ityarthaḥ ||</p>
<p>raghuº ṭīº | jñānato veti dvitīyaṃ vikalpaṃ nirasyati |
<br/>nāpīti | bādhakaṃ hi jñānasvarūpe | tadekatve vā | tadeveda-
<br/>miti vijñānaṃ tadidantāspadayorekadharmmavatvamavagāhamānaṃ sāmānye
<br/>pramāṇaṃ bhavet yadi ca tadidaṅgrāhiṇī vijñāne mitho bhinne kva
<br/>tadā sāmānyasiddhivārtteti bhavati jñānaikatvabādhātsāmānyabādhaḥ |
<br/>tatprāmāṇye vā | ādyamapi jñānasyānupalambho vā kāraṇābhāvo
<br/>vā | ādye tatsvarūpamiti | carame kāraṇeti | dvitīye
<br/>ekatveti | pārokṣyāpārokṣyalakṣaṇaviruddhadharmādhyāsostītyata āha |
<pb n="417"/>
<br/>pārokṣyati | saṃskāreṇa smṛtyā copanīte viśeṣaṇepi viśiṣṭa-
<br/>jñānasyāparokṣatāyā vyutpāditatvāt | tṛtīyamapi viṣayabādho vā
<br/>vyāpakānupalambho vā | ādye viṣayamiti | syādetat | artha-
<br/>sambaddhaṃ hi jñānaṃ pramā, arthanirapekṣāṇāṃ vāsanāmātrasamutthānāṃ
<br/>śaśaviṣāṇādivikalpānāmapramāṇatvāt, arthaścendriyasāpekṣa eva pramā-
<br/>mādhatte, na ca vikalpā indriyajanmāna iti dvitīyaṃ nirasyati |
<br/>indriyajatveti | atha vināpīndriyavyāpāraṃ śaśaviṣāṇādivikalpo-
<br/>tpādādvyabhicāreṇa vikalpākāraṇamindriyaṃ tajjanakanirvikalpaka
<br/>evopakṣīṇaṃ vahnyanumitijanakadhūmajñāna ivetyata āha | sākṣā-
<br/>tkāritveti | sākṣātkāritvāvacchinnaṃ pratyavyabhicāreṇendriyasya
<br/>kāraṇatvāt ||</p>
<p><b>anyathā nirvvikalpakasyāpyanindriyajatvaprasaṅgāt |
<br/>kāmāturakāminījñānasya tadantareṇāpyupapatteḥ |
<br/>bādhakābhāvācca darśanavyāpāraupādhikatvakalpanānava-
<br/>kāśāt | avakāśe vā viparyyayakalpanāyā api
<br/>prasaṅgāt | indriyamanapekṣya sākṣātkārisamanantara-
<br/>pratyayamahimamātreṇa sākṣātkārivikalpopapattau tadvi-
<br/>parītānutpattiprasaṅgāt | prathamamanutpatteḥ pūrvvasmaraṇādi-
<br/>sahakārivaidhuryyanibandhanatvādityeṣā dik |</b></p>
<p>śaṅkaº ṭīº | anyatheti | sākṣāttve satyapyanindriyajatvaṃ
<br/>cedityarthaḥ | nanu nirvikalpakānantarabhāvitvādhīnaṃ tasya sākṣāttvaṃ
<pb n="418"/>
<br/>na tu indriyajatvādhīnamityata āha | kāmātureti | yatra
<br/>stambhādau kāminīsamāropastatra nirvikalpakaṃ vināpi indriya-
<br/>jatvamātrādeva tasya sākṣāttvamityarthaḥ | tadantareṇāpi--nirvikalpaka-
<br/>mantareṇāpi | nanu gaurayamiti vikalpaḥ sākṣātkāro na bhava-
<br/>tyeva yenendriyajaḥ syāt | sākṣāttvaṃ tu tasya nirvikalpasākṣāttvau-
<br/>pādhikamityata āha | bādhakābhāvāditi | darśanavyāpāraḥ
<br/>sākṣāttvam | yadvā darśana sākṣātkārijñānaṃ tadvyāpārastatkāryo
<br/>vikalpa ityayamevopādhiḥ savikalpakasākṣāttva ityarthaḥ | svābhāvika-
<br/>bādhake satyevopādhikalpanā, tacceha nāstītyarthaḥ | vipakṣadaṇḍamāha |
<br/>avakāśe veti | savikalpakasākṣāttvameva nirvikalpake'pyupādhiḥ
<br/>syādityarthaḥ | nanvastu vikalpepi svābhāvikaṃ sākṣāttvaṃ na tvindriya-
<br/>jatvādhīnaṃ, kintu sākṣātkārijñānajanitatvamātreṇetyata āha |
<br/>indriyamiti | evaṃ tarhi sākṣātkāriṇaḥ samanantarapratyayāda-
<br/>sākṣātkārijñānaṃ na syādeva, tacca tavānanumatamityarthaḥ | nanvindriya-
<br/>meva yadi sākṣātkārisavikalpakajanakaṃ tadendriyāpātamātreṇaiva
<br/>jāyeta samarthasya kṣepāyogādityata āha | prathamamiti |
<br/>sahakārivilambena vilambasya sthirapakṣopādhitvādityarthaḥ | nanva-
<br/>bhilāpasaṃsargayogyapratibhāsatvānna tadindriyajamityata āha | ityeṣā
<br/>digiti | indriyajatvepyabhilāpasaṃsargayogyapratibhāsatvamaviruddha-
<br/>mityādi tātparyyapariśuddhau vistara ityarthaḥ ||</p>
<pb n="419"/>
<p>bhagīº ṭīº | nanu vyabhicārānnendriyaṃ tatra hetuḥ kāmā-
<br/>turakāminīsavikalpakasyendriyārthasannikarṣaṃ vināpyutpatterityata āha |
<br/>anyatheti | evaṃ nirvvikalpakamātraṃ tādṛśaṃ nendriyajaṃ syādityarthaḥ |
<br/>vastuto yatra purovarttini kāminītvamāropyate tenārthenendriyasanni-
<br/>karṣo'styeveti bhāvaḥ | nanu savikalpake sākṣāttvaṃ nirvvikalpako-
<br/>pādhikamanubhūyata iti na tatrendriyajatvasiddhirityata āha |
<br/>bādhaketi | darśanavyāpāraḥ sākṣātkāritvam | anyathā savikalpaka-
<br/>meva sākṣātkāri tadupādhikameva nirvvikalpakena sākṣāttvamanubhūyata
<br/>ityāha | avakāśe veti | nanu nirvvikalpakādeva samanantara-
<br/>pratyayāt savikalpakaṃ sākṣātkāryyupeyate na tvindriyajamityata
<br/>āha | indriyamiti | tathā sati tadviparītamasākṣātkāri
<br/>savikalpakaṃ nirvvikalpakānnotpadyetetyarthaḥ | nanvindriyaṃ yadi savi-
<br/>kalpakajanakaṃ tadā nirvvikalpakotpattikāla eva tajjanayedityata
<br/>āha | prathamamiti | indriyaṃ viśiṣṭajñāne janayitavye viśiṣṭa-
<br/>jñānatayā nirvvikalpakamapekṣate pratyabhijñāne tattāsmṛtyapekṣamityarthaḥ |
<br/>digiti | avisaṃvādādapi tatpramātvamityarthaḥ ||</p>
<p>raghuº ṭīº | yadi ca yathākathañcittatsadharmmaṇo vikalpasye-
<br/>ndriyavyabhicārātsākṣātkāriṇo'pi tasyendriyājanyatvaṃ tadā nirvi-
<br/>kalpakasadharmaṇo'sphuṭāvabhāsasya kāmāturakāminījñānasyendriyā-
<br/>janyatvānnirvikalpakamapīndriyajanyaṃ na syādityāha | anyatheti | idaṃ
<pb n="420"/>
<br/>ca bhāvanāvaśāt smṛtyupanītakāminyāṃ purovarttitvāropastatra ca
<br/>darśanatvāropa iti matena |</p>
<p>bhāvanāparipākavaśādyogināmātmanīva kāmāturasya kāminyā
<br/>nirvikalpakamiti matenedam tathā ca yathāśruta eva sādhīya ityapi
<br/>kaścit |</p>
<p>yadā ca bhāvanāvaśātpurovarttilatādāveva kāminītvāropa iti
<br/>mataṃ tadāpi nirvikalpakatvāpekṣayā lāghavena sākṣātkāritvamevendriya-
<br/>janyatāvacchedakamiti <sup><small>1</small></sup>mantavyam |</p>
<p>kecittu anyatheti | sākṣātkāritve satyapyanindriyajanyatva
<br/>ityarthaḥ | athendriyajanyatvādhīnaṃ na savikalpakasya sākṣātkāritvamapi
<br/>tu nirvikalpakajanyatvādhīnamata āha | kāmātureti | latādau
<br/>kāminyāropasya vināpi nirvikalpakamindriyajanyatāmātreṇa
<br/>sākṣātkāritvādityartha ityāhuḥ | taccintyam |</p>
<p>bhavedevaṃ yadi savikalpakasya sākṣātkāritvaṃ svābhāvikaṃ bhavet na
<br/>tvetadasti nirvikalpakasākṣāttvasya tatrāropādityata āha | bādhakā-
<br/>bhāvācceti | darśanaṃ nirvikalpakam | vyāpāro dharmaḥ | upādhīyata
<br/>ityupādhirāropaḥ | viparyayo vikalpadharmasya sākṣāttvasya nirvikalpake
<br/>samāropaḥ | atha samanantarapratyaya eva vikalpajanako nendriyam, sa
<br/>ca sākṣātkārīti karaṇasārūpyādvikalpopi sākṣātkārītyatrāha |
<br/>indriyamiti | viparītasyāsākṣātkārivikalpasyānutpattiprasaṅgātsa-
<note n="420.1"><p>nityeśvarapramābhyupagametvakṣasamutthatvādeḥ prāmāṇyavyāpakatvasambhave-
<br/>neti ityadhikaḥ pāṭhaḥ 3 |</p></note>
<pb n="421"/>
<br/>vikalpakamātra evālayavijñānahetutāyāstvayopagamāt | yadīndriyaṃ
<br/>vikalpajanakaṃ tadāpātamātreṇa tadidamityādivikalpāpattiratrāha |
<br/>prathamamiti | pūrvasmaraṇaṃ pūrvānubhūtavyaktismaraṇam | sādhitaṃ cārthā-
<br/>samutthānāmanindriyajānāmanumityādivikalpānāṃ viṣayābādhena
<br/>prāmāṇyaṃ aprāmāṇye cāprayojakaṃ nāmajātyādiyojanāvagāhitvā-
<br/>dikamityanusandhāyāha | eṣā digiti ||</p>
<p><b>astu tarhi prayojanānurodhādapohasvīkāraḥ sarvva-
<br/>dharmmāvācyatvasiddhirhi paramaṃ prayojanam, kalpanā-
<br/>jālavidhūnanena gambhīrodārasamādhisamadhigamāditi
<br/>cet | niṣpramāṇakamidaṃ kaḥ śraddhadhyāt | pramāṇaṃ cātra na
<br/>pratyakṣānumāne | āgamaśca na kiñcidvadatīti tvayaiva
<br/>grāhitaḥ śiṣyaḥ |</b></p>
<p>śaṅkaº ṭīº | prayojanamāha | kalpanājāleti | jātyādikaṃ
<br/>pāramārthikaṃ na bhavati (yadā) tadā śābdalaiṅgikavikalpādhīne
<br/>pravṛttinivṛttī na bhavatastato bahirvyāpārāduparataṃ mano nairātmyamātra-
<br/>bhāvanaparaṃ samāhitaṃ bhavati anugatapratyayastvapohenaiva tucchena bhavati
<br/>vyāptiśaktigrahāvapyapohānugamasādhyāviti bhāvaḥ | gambhīratvaṃ savā-
<br/>sanamithyājñānonmūlanakṣamatvam | udāratvaṃ nairātmyasākṣātkāraprāpa-
<br/>katvam | samādheḥ samadhigamaḥ prāptiḥ | idamiti | apohasvīkārasya
<br/>kalpanājālavilakṣaṇasamādhisamadhigamakāraṇatvamityarthaḥ | nātra
<br/>pratyakṣānupalambhau pravṛttau yena pratyakṣamanumānaṃ vā pramāṇamiha
<br/>syādityāha | pramāṇañceti | nanu sugatāgamapratipādyamevaitadyathā tava
<pb n="422"/>
<br/>śravaṇamananādīnāmātmasākṣātkārakāraṇatvamāgamaikasamadhigamyamityata
<br/>āha | āgamaśceti | sarvvadharmmāvācyatve svalakṣaṇaṃ kiṃdharmopagraheṇa
<br/>śabdaḥ pratipādayediti śiṣyāstvayaiva bodhitā ityarthaḥ ||</p>
<p>bhagīº ṭīº | astviti | prayojanānyathānupapattirapohe
<br/>mānamityarthaḥ | tamevāha | sarvvadharmmeti | gambhīratvaṃ mithyājñāna-
<br/>vāsanonmūlakatvam | udāratvaṃ - - - - - - - - sarvvadharmmāvācyatvasya
<br/>samādhihetutvamityarthaḥ | āgamaśceti | sarvvadharmmāvācyatve kiṃdharmma-
<br/>puraskāreṇa svalakṣaṇaṃ śabdavācyamiti grāhitāḥ śiṣyāstvayetyarthaḥ ||</p>
<p>raghuº ṭīº | sarvadharmeti | śabdā hitāhitaṃ tatsādhanāni
<br/>tattaddharmmaviśiṣṭāni bodhayantastatra tatrārthinaḥ pravarttayanti nivarttayanti
<br/>ca, na caitatpratipādyāni vastūni bhavitumarhanti sarvadharmāṇāmavastutvāt
<br/>vastvavastunośca sambandhaniṣedhāt avastunaivānyāpohena vyavahāranirvā-
<br/>hāt | nirṇīte caivaṃ bāhyānāmavastutve tadarthanāviraheṇa tato
<br/>viratavyāpāraṃ mano nairātmyabhāvanāniyataṃ samāhitaṃ bhavatīti |
<br/>paramaṃ utkaṭam | gambhīromithyājñānavāsanāsamūlonmūlanasamarthaḥ |
<br/>udāraḥ phalāvyabhicārī | idaṃ vastūnāṃ sarvaśabdāvācyatvasya samādhi-
<br/>hetutvam | yathā ca vāstavatvepi dharmāṇāṃ nirvidyate cetastathopa-
<br/>pāditamākare | atha madīyā evāgamāḥ pramāṇamasminnarthe, tatrāha |
<br/>āgamaśceti ||</p>
<pb n="423"/>
<p><b>na caivaṃ cetano grāhayitumapi śakyate svavāgvi-
<br/>rodhasyodbhaṭatvāt | tathā hi</b></p>
<p><b><lg><l>śabdasya kasyacidapi<sup><small>1</small></sup> vastuni mānasiddhā</l>
<l>bādhāvi<sup><small>2</small></sup>dhivyavahṛtiḥ kvacidasti no vā |</l>
<l>astyeva cet kathamiyanti na dūṣaṇāni</l>
<l>nāstyeva cet svavacanapratirodhasiddhiḥ ||</l></lg>
<br/>iti tavaiva viṣayasañcāramātreṇa ślokaḥ |</b></p>
<p>śaṅkaº ṭīº | tvamiva tava śiṣyopyacetana eva yenaitādṛśādupa-
<br/>deśāt sa pratīto virodhaṃ sphuṭataramavadhīryyetyata (?) āha | na
<br/>caivamiti | āgamo na kiñcidvaktītyayamapyāgama eva, tathā ca
<br/>svavāgvirodha ityarthaḥ | virodhāntaramāha | śabdasyeti | śabdena
<br/>vastuni vidhiniṣedhau kriyete na vā, yadi kriyete tadā svalakṣaṇaṃ
<br/>na saṅketaviṣayo'nanugamāt, svalakṣaṇa na śābdajñānaviṣayaḥ abhi-
<br/>lāpasaṃsargāyogyapratibhāsatvāt, atadvyāvṛttidharmmavattayāpi svalakṣaṇaṃ
<br/>na vācyamanalīkasyālīkadharmmānāśrayatvādityādīni dūṣaṇāni
<br/>tvayoktāni tvayyeva paryyavasannānītyarthaḥ | nāstyeveti | vastu
<br/>vidhiniṣedhavyavahārabhājanaṃ na bhavatīti vadatā tvayaiva tādrūpyeṇa
<br/>vastu vyavahṛtamiti svavacanavirodha eva siddha ityarthaḥ | viṣayeti |
<br/>śabdasya kasyacidavastuni mānasiddhetyādigāthā'smāṃllakṣīkṛtya
<note n="423.1"><p>kācidapi iti puº pāº |</p></note>
<note n="423.2"><p>niṣedhavidhītyarthaḥ |</p></note>
<pb n="424"/>
<br/>virodhadānārthaṃ tvayā paṭhitā sā cāvastupadasthāne vastupadasañcāreṇa
<br/>mayā paṭhanīyetyarthaḥ ||</p>
<p>bhagīº ṭīº | svavāgvirodhasyeti | svalakṣaṇaṃ na śābdavyavahāra-
<br/>viṣaya ityasyaiva vyavahārasya tadviṣayatayā vyāghāta ityarthaḥ |
<br/>virodhamevāha | tathā hīti | śabdasya saṅketādhīnapravṛttikatayā
<br/>saṅketasya cānugatadharmmapuraskāreṇa sambhavāt svalakṣaṇasya cāsādhāraṇa-
<br/>tayā saṅketāviṣayatvānna tacchabdaviṣayaḥ vikalpasyābhilāpasaṃsarga-
<br/>yogyatvātsvalakṣaṇe tadabhāvādvyāvṛttiviṣayatayā svalakṣaṇaṃ na viṣaya
<br/>iti vicāre yadi śabdasya vastuni vidhiniṣedhagocaratvaṃ svīkṛtaṃ
<br/>tadā iyanti svalakṣaṇasaṅketagrahasyāśakyatayā na vyavahāra ityādīni
<br/>dūṣaṇāni syuḥ kathaṃ na syuḥ | atha tatra tanna svīkṛtam tadā
<br/>svavacanapratirodhaḥ na kasyāpi vyavahārasyaṃ viṣaya ityasyaiva vyavahārasya
<br/>tatra svīkārādityarthaḥ | viṣayeti | dharmmasya kasyacidavastunītya-
<br/>vastuni viṣaye tenoktaṃ vastuviṣaye cāsmābhirityarthaḥ ||</p>
<p>raghuº ṭīº | ayamartho vastubhūto na vā | na cetkathamatra
<br/>pramāṇasambhāvanā | vastubhūtaścenna tarhi śabdapratipādyaḥ | iyanti
<br/>svalakṣaṇānāmananugamāt kathaṃ tatra saṅketagrahaḥ anugata dharmmaṃ puraskṛtya
<br/>tadgrahe tasya vāstavatve na kathaṃ bhavanmatavyāghātaḥ alīkatve vastva-
<br/>līkayorna kathaṃ sambandhavirodhaḥ svalakṣaṇasya viṣayatve kathaṃ kalpanā-
<br/>poḍhatvamityādīni | dharmmasya kasyacidavastunīti paragāthā ||</p>
<pb n="425"/>
<p><b>na cāsmākamiva tavāpyatra mūkataiva śaraṇam, sarvvathā
<br/>vacanavirodhe hyudāsīnasya sā śobhate | na cātra vidhau
<br/>virodhaḥ kaścit | na ca<sup><small>1</small></sup> tvamudāsīnaḥ prayojane pravṛtta-
<br/>tvāt | tasmādalamaṅgulīdīpikayā dhvāntadhvaṃsavidhimanu-
<br/>ṣṭhāyeti |</b></p>
<p>śaṅkaº ṭīº | nanu madgāthāyāṃ tvayā mūkatā yathā avalambitā
<br/>tathā viṣayasañcāreṇa paṭhyamānāyāmasmākamapi mūkataiva śaraṇamanyathā
<br/>virodha eva syādityata āha | na ceti | sattvakṣaṇikatvavyatireka-
<br/>dṛṣṭānte kūrmmaromādau tvayodāhṛte'smābhirnniṣedhaścetkriyate tadā mama
<br/>svavacanavirodhaḥ syāt tena tatra yathā mama mūkatā tathā tatra na
<br/>tavocitā, kalpanājālavidhūnanasya samādhisamadhigamahetubhāvasya
<br/>tvayāvaśyanirvvāhyatvāt, tannirvāhakañca na pratyakṣaṃ nānumānamataśca śabda
<br/>eva vācyastatra matpaṭhitagāthāyāṃ tvayā sthāpanāvādināvaśya kiñci-
<br/>dvācyaṃ, tathā ca svavacanavirodhastava syādevetyarthaḥ | na vā tvamu-
<br/>dāsīna iti | aṅgulīdīpikayeti | samyagvirodhamaṅgīkṛtya
<br/>kalpanājālavidhūnanena prayojanenāpohābhyupagamastavālamityarthaḥ ||</p>
<p>bhagīº ṭīº | nacāvastuni viṣaye cāsmākamiva tavāpi
<br/>mūkatā yuktā, asmākaṃ hi mūkatā tava vyāghātaparā, sā cāsmāsu
<note n="425.1"><p>na vā--iti śaṅkaramiśrasammataḥ pāṭhaḥ |</p></note>
<pb n="426"/>
<br/>nāsti, virodhābhāvādityāha | na ceti | aṅgulīdīpika-
<br/>yeti | vyāghātena svaparājayāṅgīkārādityarthaḥ ||</p>
<p>raghuº ṭīº | prayojaneneti | vastunaḥ śabdāpratipādyatvaprati-
<br/>pādanaṃ tava prayojanamaudāsīnye na sidhyatīti vastu na śabdaprati-
<br/>pādyamityavaśyamabhidhānīyam tathā ca yadyanena śabdena vastu na prati-
<br/>pādyate kva te prayojanasiddhiḥ atha pratipādyate svavacanavirodho
<br/>durvāraḥ ||</p>
<p><b>āgamasya tattvārthaparisparśitvavirodhe na svargāpa-
<br/>vargārthināṃ pravṛttiḥ siddhyatīti prayojanamasmadvicārasyaiva
<br/>paraṃ sundaram |</b></p>
<p>śaṅkaº ṭīº | nanvāgamasya vastuviṣayatayā prāmāṇyābhyupagame
<br/>tava kathaṃ nirbandha ityata āha | āgamasyeti ||</p>
<p>bhagīº ṭīº | svapakṣe prayojanamāha | āgamasyeti ||</p>
<p><b>tasmācchabdaiḥ kiṃ vācyamityanuyoge kiṃ pratibhāsāt
<br/>athādhyavasāyāt yadvā tattvata iti vikalpe vikalpastho-
<br/>'nyāpoḍhākāraḥ anyāpoḍhasvalakṣaṇaṃ na kiñciditi yat
<br/>krameṇa pratyuktam | tatra prathame samayaviparyyāsaḥ vikalpā-
<br/>kārasya samayāviṣayatvāt | dvitīye tu pravṛttiviparyyāsaḥ
<br/>adṛṣṭe niyāmakābhāvāt | tṛtīye svavāṅnirodhaḥ |
<pb n="427"/>
<br/>asyaivārthasyānena tattvatāvacanāt avacane vā tattvato-
<br/>'nuttaratvādityupasaṃhāraḥ | tat siddhametat na kṣaṇikatva-
<br/>mātmanibādhakamiti ||</b></p>
<p>śaṅkaº ṭīº | tasmāditi | śabdaiḥ kiṃ vācyamiti
<br/>naiyāyikaiḥ praśne kṛte jñānaśriyā vikalpya yaduttaraṃ dattaṃ tadapi na
<br/>samyagityarthaḥ | pratibhāsāditi | śabdaiḥ kiṃ vācyamiti kutra
<br/>pratibhāso janyata iti yadi praśnārthastadā'nyāpoḍhākārapratibhāso
<br/>janyata ityuttaram, kutrādhyavasāyo janyata iti yadi praśnastadā
<br/>atadvyāvṛttasvalakṣaṇamityuttaram, kiṃ vastu śabdavācyamiti yadi
<br/>praśnastadā na kiñcidityuttaramityarthaḥ | tadetaduttaratrayaṃ dūṣayati |
<br/>prathama iti | samayaviparyāsaḥ saṅketāgraho'nyatra saṅketagraho vā, na
<br/>hyanyāpohākāre saṅketagraho yena tatra pratibhāsaḥ syādityarthaḥ | dvitīya
<br/>iti | anyāpohasvarūpe vyavasāyena pravṛttiḥ svalakṣaṇe kathaṃ
<br/>syādadhyavasāyasya bhedāgraharūpatvādinā vikalpasya pūrvvameva kadarthita-
<br/>tvāt | asyaiveti | tattvato na vācyamityanenaiva śabdena tatvataḥ
<br/>kasyacidarthasyābhidhānādityarthaḥ | avacana iti | tatvataḥ kiṃ
<br/>vācyamityatra yadyuttaraṃ na deyaṃ tadā'pratibhā uttaradāne tu svavāgvi-
<br/>rodha ityarthaḥ | upasaṃhāra iti | kṣaṇikatāvādāpohavādayo-
<br/>rityarthaḥ | pradhānārthamupasaṃharati | taditi ||</p>
<p>bhagīº ṭīº | bauddhairatra vikalpya yaduktaṃ tatra dūṣaṇamāha
<br/>tasmāditi | yadi pratibhāsācchabdavācye praśnastadānyāpoḍhā-
<pb n="428"/>
<br/>kāro'nyavyāvṛttākāro vikalpaniṣṭha ityuktam | athādhyavasāyācchabdaiḥ
<br/>kiṃ vācyamiti praśnastadā'nyāpoḍhasya yat svalakṣaṇaṃ vyāvṛttistaducyata
<br/>ityuttaram | pratibhāsādhyavasāyau tu prāguktau | tattvataḥ kiṃ
<br/>vācyamiti praśne na kiñcidvastu vācyamityuttaramityarthaḥ | atra
<br/>dūṣaṇamāha | tatreti | vikalpasyākāre na śaktiḥ kintu bāhya
<br/>ityaśakyasyaivākārasya saṅketaviṣayatvasañcāra ityarthaḥ | pravṛttīti |
<br/>svalakṣaṇe pravṛttyabhāvaprasaṅgaḥ vyāvṛttau ca śabdasya saṅketāttasya jñānā-
<br/>bhāvādajñāte ca pravṛttāvatiprasaṅgādityarthaḥ | virodhamevāha |
<br/>asyaiveti | apohavādo nārthāntaramiti paribhāvayan prakṛtamupa-
<br/>saṃharati | tasmāditi ||</p>
<p>raghuº ṭīº | pratibhāso jñānajananam, śabdajanyajñānaviṣayaḥ
<br/>ka iti praśne atadvyāvṛtto vikalpaniṣṭha ākāra ityuttaram |
<br/>adhyavasāyaḥ pravṛttijananam | śabdajanyapravṛttiviṣayaḥ ka iti praśne ca
<br/>atadvyāvṛttaṃ svalakṣaṇamiti | tattvato vastutaḥ kiṃ vastu śabdavācyamiti
<br/>praśne ca na kiñciditi | viparyāso bāhyaviṣayiṇyāḥ śaktervikalpā-
<br/>kāre sañcāraḥ | pravṛttiviparyayaḥ niyataviṣayakapravṛtyanupapatti-
<br/>rniyāmakābhāvāt, bhedāgrahāderniyāmakatvasya nirastatvāt |
<br/>asyaiveti | kimapi vastu na śabdavācyamityasyārthasya vastughaṭita-
<br/>mūrttikatvāditi ||
<br/>|| iti kṣaṇabhaṅgavādaḥ ||</p>
<pb n="429"/>
<h1>bāhyārthabhaṅgavādaprārambhaḥ ||</h1>
<p><b>vijñānavādini jāgarūke bāhyameva nāsti kuta
<br/>ātmeti cet | sa tāvadidaṃ pṛṣṭo vyācaṣṭāṃ kiṃ te
<br/>grāhyagrāhakabhāgayoḥ paramārthasatorevābhedo vivakṣita
<br/>utāho abhinnajātīyatvam atha grāhyāṃśasyālī-
<br/>katvamiti |</b></p>
<p>śaṅkaº ṭīº | dvitīyamātmani bādhakaṃ nirākarttumutthā-
<br/>payati | vijñāneti | jāgarūka iti | bāhyanīlādisthairya-
<br/>siddhāvapi na teṣāṃ vastutvam, vastutvepi na jñānabhinnatvam | jñānaṃ
<br/>ca kṣaṇamātrasthāyi nīlapītādyākāramiti yogācāraḥ | sidhyatu
<br/>sthairyyaṃ tathā ca siddhaṃ naḥ samīhitaṃ tacca sthiracidānandasvarūpaṃ
<br/>brahmaiva, bāhyaṃ tu nīlādiprapañcamātramalīkamanādyavidyākāranikara-
<br/>pratibhāsamātramityekadaṇḍinaḥ | ekameva vijñānaṃ paramārthasanna tu
<br/>nīlādyapi vastusat, paraṃ tvanādivāsanāparīpākamātrāsādita-
<br/>nīlādyākāranikarakarambitamata eva taccitramityucyata iti tadeka-
<br/>deśinaḥ | tadeteṣāṃ jāgarūkatayā kva bāhyasyātmanaḥ siddhiśaṅkā |
<br/>bhede sati grāhyagrāhakabhāva eva nāsti na vā dharmmadharmmibhāva iti
<br/>bhāvaḥ | bāhyameveti | sāmānyābhāve viśeṣābhāvasya sulabhatvāt |
<br/>jñānānātmakasya sarvvasyaiva bāhyatvāditi bhāvaḥ | sa vijñānavādī |
<pb n="430"/>
<br/>idamagre vakṣyamāṇam | pakṣatayā'bhiprāyaṃ vikalpayati | paramārtheti |
<br/>nīlādi svagrāhakajñānajātīyamalīkameva veti vikalpārthaḥ | atra
<br/>prameyatvaṃ jñānatvavyāpyaṃ na vā, vivādapadaṃ nīlādi jñānatvāśrayo
<br/>na vā, jñānatvaṃ prameyatvavyāpakaṃ na vā, jñānaviṣayatā jñānatvānāśraye
<br/>varttate na veti vipratipattayaḥ ||</p>
<p>bhagīº ṭīº | dvitīyamātmani bādhakaṃ śaṅkate | vijñāna-
<br/>vādinīti | jāgarūka ityanena kṣaṇabhaṅganirāsepi na tanni-
<br/>rāsa iti darśitam | bāhyaṃ jñānavibhinnameva vastu nāsti
<br/>tadviśeṣasyātmanaḥ kutaḥ siddhirityarthaḥ | sa vijñānavādī | idaṃ
<br/>vakṣyamāṇaṃ pakṣatrayam | kiṃ ta iti | grāhyaṃ pāramārthikamalīkaṃ
<br/>vā | ādyepi grāhakajñānavyaktyabhinnaṃ tayorbhede satyeva jñānajātīyaṃ
<br/>veti vikalpārthaḥ | prameyatvaṃ jñānatvavyāpyaṃ na vā | koṭiḥ
<br/>parasyālīke prasiddhā | vivādapadaṃ jñānatvāśrayo na veti
<br/>vipratipattiḥ ||</p>
<p>raghuº ṭīº | bāhyārthabhaṅgaṃ dvitīyaṃ bādhakamāśaṅkate | vijñāna-
<br/>vādinītyādi | bāhyaṃ jñānabhinnaṃ ātmāpi ca bāhyabheda
<br/>eveti bhāvaḥ | atra jñānatvaṃ prameyatvasya sattvasya vā vyāpakaṃ na
<br/>veti vipratipattiḥ | alīkasya grāhyatvepi na prameyatvaṃ tadaṃśe
<br/>jñānasyāpramātvāditi sampradāyaḥ | etajjñānaviṣayo nīlādireta-
<br/>jjñānābhinno na veti navyāḥ |</p>
<pb n="431"/>
<p><b>tatra prathame sādhye yaḥ kaściddheturupādīyate saho-
<br/>palambhaniyamo vā grāhyatvaṃ vā prakāśamānatvaṃ vā
<br/>sa vyaktamābhāsaḥ |</b></p>
<p>śaṅkaº ṭīº | saheti | yadyapyabhede sahetyeva viruddhaṃ tathāpi
<br/>tadaviṣayakajñānāviṣayatvaṃ hetvarthaḥ | ābhāsa iti | kālātya-
<br/>yāpadeśādanaikāntikatvādvā aṅgulīnirddeśyagrāhyātmakatāyā jñānasya
<br/>bādhitatvāt viruddhadharmmasaṃsargapratihatatvādvetyarthaḥ |</p>
<p>bhagīº ṭīº | sahopalambheti | yadyapi sahārthasya bheda-
<br/>garbhatvenābhede sādhye virodhastathāpi tadaviṣayakajñānāviṣayatvaṃ
<br/>hetvarthaḥ | nanu yadi grāhyaṃ pakṣīkṛtya jñānābhede sādhye jñānā-
<br/>viṣayakapratītyaviṣayatvaṃ hetustadā naiyāyikānāmasiddhiḥ tairjñānasya
<br/>svaprakāśatvā'svīkārāt ghaṭo'yamiti jñāne jñānasyāprakāśāt |
<br/>atha jñānaṃ pakṣīkṛtyārthābhedaḥ sādhyate tathāpyarthāviṣayakapratītya-
<br/>viṣayatvaṃ heturasiddhaḥ arthapratītiṃ vināpi jñānapadāttatpratīteḥ |</p>
<p>atrāhuḥ | arthasya jñānābhede sādhye svaprakāśapakṣāśrayaṇānnā-
<br/>siddhiḥ | jñānapakṣatvepi na hetvasiddhiḥ | tathā hi yadi
<br/>viṣayitvaṃ jñānatvam, tadā jñānapadādapi viṣayo bhāsate | atha
<br/>jātibhedaḥ tathāpi viṣayaghaṭitamūrttāveva jñāne jñānapadaśakti-
<br/>grahāttato viṣayopi bhāsate | niyamato yadrūpaviśiṣṭe yatpada-
<br/>śaktigrahastatpadāttasyāpyupasthitiriti vyutpatteḥ | grāhyatvaṃ veti |
<br/>ghaṭajñānaṃ ghaṭābhinnaṃ ghaṭo vā ghaṭajñānābhinnaḥ etajjñāna-
<pb n="432"/>
<br/>viṣayatvāt ghaṭavat tajjñānavacca | jñānasvaprakāśatvānnāsiddhi-
<br/>rityarthaḥ | prakāśamānatvamiti | pūrvvaṃ grahaṇaviṣayatvamātraṃ hetvartho-
<br/>'tra tu prakāśasambandhitvamātramityapaunaruktyam | yadvā jñānaviṣayatva-
<br/>mātraṃ pūrvvahetvarthaḥ tadviśeṣasākṣātkāraviṣayatvamuttarahetvarthaḥ | atrā-
<br/>bhede sādhye prathamo heturanaikāntikaḥ pratiyogisahopalambhepyabhāva-
<br/>pratiyogibhedāt svaprakāśatāniṣedhena jñānānupalambhepi nīlādyupa-
<br/>lambhāt svarūpāsiddhiḥ jñāne'rthasahopalambhepyaprayojakatvaṃ viruddha-
<br/>dharmmādhyāsābhāvaścopādhiriti dūṣaṇe satyeva dūṣaṇāntaramāha | sa
<br/>vyaktamiti ||</p>
<p>raghuº ṭīº | atra grāhyagrāhakayorabhede sarva eva hetu-
<br/>rābhāsaḥ | tathā hi heturhi pakṣadharmmatayā jñāyamāno'numiti-
<br/>nimittam, anumitirapi ca pakṣe sādhyaviṣayiṇī | tathā ca parā-
<br/>marṣahetupakṣasādhyānumitīnāmabhede kuto hetuhetumadbhāvaḥ | kiṃ ca
<br/>bhinnasya grāhyatve sarvajñānānāṃ sarvaviṣayatāpattirityādirati-
<br/>prasaṃgo yadi na gṛhīto na tarhi vyāptisiddhirvipakṣe bādhakā-
<br/>bhāvāt, gṛhītaścet kathamanyenānyagrahaṇamasyaivārthasyānekapadārtha-
<br/>ghaṭitasyaikena grahaṇāditi, sahopalambhaniyamo niyamenaikavitti-
<br/>vedyatvaṃ tadaviṣayakajñānāviṣayatvaṃ vā teṣāṃ jñānasya (sva)prakāśatvāt
<br/>jñānajñeyayorabhedena jñānajñeyagrāhakābhyāṃ jñeyajñānayorapi grahaṇā-
<br/>nnāsiddhiḥ | jñeyasya jñānābhinnatve sādhye grāhyatvaṃ hetuḥ jñānasya
<br/>jñeyābhede ca ṇijarthāntarbhāvāt prakāśamānatvaṃ svaprakāśakatvamiti |</p>
<pb n="433"/>
<p>grāhyasya jñānasya grāhakajñānābhinnatve sādhye tadgrāhyatvaṃ
<br/>hetuḥ grāhakajñānasya ca tadgrāhyābhinnatve sādhye prakāśamānatvaṃ
<br/>tasya grāhakatvamiti yāvat | teṣāṃ grāhyagrāhakayoḥ svaprakāśatvānna
<br/>dṛṣṭāntāsiddhirityeke |</p>
<p>ekatra sākṣātkāro'nyatra jñānasāmānyamato bheda ityanye |</p>
<p><b>tathāhi nīladhavalādiparasparaviruddhākāranika-
<br/>rāvagāhi vijñānamanubhūyate tadidaṃ tasya svavadhāya
<br/>kṛtyotthāpanam |</b></p>
<p>śaṅkaº ṭīº | tadeva spaṣṭayati | tathāhīti | yogācāra-
<br/>mate vedāntimate ca samānaṃ doṣamāha | nīladhavalādīti |
<br/>samūhālambane yogācārasya nīladhavalādyātmakatvaṃ vedāntināṃ tu
<br/>tatrānyatrāpi <sup><small>1</small></sup>kramavannīlādijñāne virodhāpādanameva | ekasyaiva
<br/>jñānasya tanmate kramikanīladhavalādyātmakatvāt | tadidamiti |
<br/>ākāranikarāvagāhitvamityarthaḥ | svavadhāya svabhedāya ||</p>
<p>bhagīº ṭīº | tadidamiti | idaṃ biruddhadharmmāvagāhitvam |
<br/>tasya jñānasya vijñānavādino vā kṛtyārūpamityarthaḥ ||</p>
<note n="433.1"><p>kramānnīlādijñāne iti 3 puº pāº |</p></note>
<pb n="434"/>
<p>raghuº ṭīº | idaṃ viruddhānekāvagāhitvam | tasya jñānasya |
<br/>svavadhāya svabhedāya | kṛtyārūpaṃ jātam ||</p>
<p><b>yadi hi mithaḥ pratyanīkadharmmānullikhet kathamekaṃ
<br/>sattadātmakaṃ bhavet | na cedullikhet kathaṃ tadākāraṃ
<br/>nāma | svasamvedanasyānullikhitarūpābhāvāt |</b></p>
<p>śaṅkaº ṭīº | pratyanīkadharmmān virodhino nīladhavalādi-
<br/>dharmmān | kathaṃ tadātmakamiti | ekasyānekātmakatvānupapatteḥ |
<br/>kathaṃ tadākāramiti | tadullikhitasyaivākāratvādityarthaḥ | nanvevaṃ
<br/>buddhisvarūpameva nāsti, tathā ca vicāroyaṃ nirāśraya iti cet
<br/>taduktam--</p>
<p><lg><l>“bāhyaṃ na paśyati bhidātmatayā'tha sattvā-</l>
<l>darthakriyāvirahasaṅkaratā tvabhede |</l>
<l>buddhistu naśyati bhideva sattvā-</l>
<l>ccitrāpyato na bhidameti kimatra kurmma”</l></lg>
<br/>iti | maivam | buddheranubhūyamānatvāt | tasyāstu viṣayabhedā-
<br/>bhedābhyāṃ vivādāt ||</p>
<p>bhagīº ṭīº | tadeva spaṣṭayati | yadi hīti | nanu
<br/>viruddhasya viṣayatvepi nollekha ityata āha | svasamvedaneti |
<br/>svaprakāśapakṣe prakāśasyaiva yāvadviṣayollekhitvādityarthaḥ ||</p>
<pb n="435"/>
<p>raghuº ṭīº | tadeva spaṣṭayati | yadi hīti | athaika-
<br/>tvānyathānupapattyā'nubhūyamānamapi nānātvāvagāhitvamapalapanīyaṃ,
<br/>tatrāha | na cediti | athānullikhitopyākāro bhaviṣyati
<br/>tatrāha | svasamvedaneti | tavākārākāriṇorabhedāditi bhāvaḥ |
<br/>bhedepi virodho'gre vyaktībhaviṣyati | vastuto nānāviṣayatvamekatvaṃ
<br/>ca svasamvedanenānuvyavasāyena vā siddhaṃ na bādhyabādhakabhāvamāsādayati
<br/>avirodhādvinigamakābhāvācca, grāhyagrāhakabhāvastu vinā'pyabhedamupa-
<br/>padyamāno na taṃ sādhayitumīṣṭa iti ||</p>
<p><b>bāhyasyaivamvidhaviruddhadharmmādhyāsādbhayam, tathātvepya-
<br/>bhede'rthakriyācetanapravṛttīnāṃ saṅkaraprasaṅgāt vivecanā-
<br/>nupapattiprasaṅgācca, na tu vijñānasya, na hi
<br/>tasyārthakriyādhīnaṃ sattvam, api tu pratibhāsamātrā-
<br/>dhīnam, nāpi tatrārthakriyārthinaḥ kācit pravṛttiḥ
<br/>svarasavāhivijñānapravāhātiriktāyā arthakriyāyā-
<br/>stadarthinaścābhāvāt, vivecanābhāvaśca paramo
<br/>nirvvāhaḥ, svasamviditarū(drū)patvāditi cet |</b></p>
<p>śaṅkaº ṭīº | ratnakīrtteḥ samādhimatra dūṣayitumupanyasyati |
<br/>bāhyasyaivamiti | bāhye viruddhadharmmādhyāsabhayaṃ darśayati | tathātva
<br/>iti | viruddhadharmmādhyāse'pyabhede nīladhavalādīnāṃ pratiniyatārtha-
<br/>kriyākāritvaṃ dṛṣṭameva vighaṭeta, na ca pratiniyatā pravṛttiḥ
<br/>syāt | bhayāntaramāha | vivecaneti | vivicyate hi nīlaṃ
<pb n="436"/>
<br/>dhavalabhinnatvena tadetanna syādityarthaḥ | na tu vijñānasyetyatra
<br/>viruddhadharmmādhyāsādbhayamityanuṣajyate | pratibhāsamātrādhīnaṃ svaprakāśa-
<br/>mātrādhīnam | nāpīti | na hi ghaṭapaṭārthino jñāne pravarttante
<br/>api tu tantukapālādāveva | nanvatrāpi bhayaṃ tadavasthamevetyata
<br/>āha | svaraseti | arthakriyā pravṛttiḥ tadarthināmapi jñānātma-
<br/>katvādityarthaḥ | nanvidaṃ nīlajñānamidaṃ pītajñānamiti vivecanaṃ
<br/>jñānepyasti, tathā ca viruddhadharmmādhyāse'pyabhede tanna syādityata
<br/>āha | vivecaneti | paramo nirvvāha iti | atyantasādhakaḥ
<br/>siddhirvvetyarthaḥ | svasamviditeti | jñānayorhi bhedagraho na
<br/>tābhyāmeva tayoḥ svamātragrāhyatvāt, bhedasya ca svabhinnatvenāgrāhya-
<br/>tvāt ata eva (na) jñānāntareṇāpītyarthaḥ | taduktaṃ jñānaśriyā--</p>
<p><lg><l>“bhāvaṃ kañcitpuraskṛtya bhedābhedāvudīrayet |</l>
<l>deśakālādibhedena cinmātre tatra kaḥ krama” ||</l></lg>
<br/>iti | kīrttirapyāha--</p>
<p><lg><l>“svarūpabuddhiraparairna yāti na bhinatti ca |</l>
<l>svaparapravibhāgo hi dhiyo yācitamaṇḍanam” ||</l></lg>
<br/>iti |</p>
<p>bhagīº ṭīº | nanu bāhye viruddhadharmmādhyāso bhedako na
<br/>jñānepītyāha | bāhyasyeti | tadupapādayati | tathātvepīti |
<br/>yadi viruddhadharmmādhyāsādapi bāhye na bhedastadārthakriyātadarthi-
<br/>pravṛttyoḥ saṅkaraḥ syāt | tathāhi paṭo yadi ghaṭābhinnaḥ syāt
<pb n="437"/>
<br/>tadā tadasādhāraṇārthakriyājanakaḥ syāt ghaṭārthipravṛttiviṣayaḥ
<br/>syādityarthaḥ | bhedajñānaṃ ca bāhye na syāt tannimittasya viruddha-
<br/>dharmmādhyāsasyābhedepyupagamādityāha | vivecaneti | vivecanaṃ
<br/>bhedajñānam | yadvā pratijñāhetvādivibhāgarūpavivecanaṃ na syādi-
<br/>tyāha | vivecaneti | na tu vijñānasya bhayamityanuṣajyate |
<br/>bāhye yadbhedopapādakaṃ tanna vijñāna ityāha | na hīti | tarhi
<br/>jñānasya sattvameva na syāt tvanmate'rthakriyāyāḥ sattvarūpatvādityata
<br/>āha | api tviti | tasya svaprakāśatayā svamātrapramāṇakatva-
<br/>mityarthaḥ | mātrapadamarthakriyādhīnasattvanirākaraṇārtham | nāpyartha-
<br/>kriyārthipravṛttisaṅkaraḥ, tatrāpravṛtterityāha | nāpīti | svara-
<br/>seti | svaprakāśāvacchinnajñānaparamparābhinnāyā ityarthaḥ | tathāpi
<br/>vivecanānupapattyā viruddhadharmmādhyāso bhedako'stvityata āha |
<br/>vivecaneti | nīlataddhiyorabhedādvivecanānupapattiriṣṭaiveti na
<br/>dūṣaṇam, bhede viṣayaviṣayibhāvātiprasakteḥ | na ca jñānagrāhaka-
<br/>mānasya tadbhinnasyābhāvāttadasiddhiḥ, svaprakāśatayā svamānakatvā-
<br/>ttasyetyarthaḥ ||</p>
<p>raghuº ṭīº | tathātvepi viruddhadharmādhyāsepi yadyabhedastadā
<br/>dahanādudanyopaśamanamudakācca dāhaḥ syādityarthakriyāsaṅkaraḥ evaṃ
<br/>dāhārthamudake udanyopaśamārthaṃ ca dahane pravṛttiḥ syāditi pravṛtti-
<br/>saṅkaraḥ | vivecanaṃ ekāgrahe'nyasya grahaṇaṃ bhedajñānamityanye | parama
<br/>iti | bhede hi kadācidekāgrahepītaradgṛhyate, na ceha tadasti,
<pb n="438"/>
<br/>nīladhavalākāratvenaiva svaprakāśena grahaṇāt bhinnatvādeva ca jñānā-
<br/>ntareṇāgrahaṇāttathā ca vivecanābhāvādevābhedasiddhirityarthaḥ ||</p>
<p><b>tat kimaṅga ? pariṇataśānterāśramapadamiva vijñāna-
<br/>māsādya vyālanakulāderiva nīladhavalādeḥ śāśva-
<br/>tikavirodhatyāgo nibhṛtavairāṇāṃ tatphalatyāgo vā |</b></p>
<p>śaṅkaº ṭīº | aṅgeti sambodhane | jñānākārāṇāṃ nīla-
<br/>dhavalādīnāṃ virodha eva nāsti | virodhe satyapi vā bhedakatvaṃ
<br/>nāstīti vikalpārthaḥ ||</p>
<p>bhagīº ṭīº | jñāne viruddhadharmmādhyāsādyanna bhayaṃ tat kiṃ
<br/>tanniṣṭhadharmmayorvirodha eva nāsti yadvā bhavannapi sa na bhedāye-
<br/>tyāha | tat kimiti | aṅgeti sākṣepasambodhanam ||</p>
<p>raghuº ṭīº | tatkimityādi | nīladhavalādīnāṃ jñāne na
<br/>virodhaḥ satyapi vā tasminna jñānabhedakatvamiti vikalpārthaḥ ||</p>
<p><b>na tāvat prathamaḥ, parasparaniṣedhavidhināntarī-
<br/>yakavidhiniṣedhayoravirodhe jagati virodhoccheda-
<br/>prasaṅgāt | na caivamastvityuttarepi nirvṛtiḥ, kathama-
<br/>pyuktarūpatāyā anivṛtteḥ, tāvanmātraśarīratvācca
<br/>virodhasya | tatsiddhireva ca bhedasiddhirato na
<br/>dvitīyopi |</b></p>
<pb n="439"/>
<p>śaṅkaº ṭīº | paraspareti | parasparavidhivyāpyaniṣedhayoḥ para-
<br/>sparaniṣedhavyāpyavidhyorvvetyarthaḥ | ādyo nīlapītādīnāmantyo bhāvā-
<br/>bhāvayorvirodhaḥ na cāvirodhe virodhocchedaprasaṅga ityāpādyā-
<br/>pādakābhedaḥ | evambhūtayoravirodhe kvāpi virodho na syāditi
<br/>sāmānyaviśeṣabhāvamāśrityāpādyāpādakayorbhedāt | yadvā nīlatvaṃ
<br/>yadi pītatvābhāvavyāpyaṃ na syāt pītavṛtti syāditi viśiṣyaivā-
<br/>pādyam | nanu virodhopi jñānābhinna evātaḥ sopi māstu,
<br/>kinnaśchinnamityata āha | na ceti | uktarūpatāyā iti |
<br/>nīlādīnāṃ parasparavirahavyāpyarūpatāyā ityarthaḥ | nanu bhavatvevaṃ
<br/>kiñcāta ityata āha | tāvanmātreti | parasparavirahavyāpyatā-
<br/>mātraśarīratvādityarthaḥ | virodhābhāve vipratipatteranudayāt kathā-
<br/>pravṛttireva na syāt na syācca jñānānāmapi mitho bheda iti
<br/>bhāvaḥ | tatsiddhiriti | virodhasiddhirityarthaḥ | na dvitīyopīti |
<br/>nimṛtavairāṇāṃ tatphalaparityāgo vetyapi pakṣo nāsti | ayameva
<br/>hi bhedo bhedaheturvā yadviruddhadharmmādhyāsaḥ kāraṇabhedo veti
<br/>tvayaivābhidhānādityarthaḥ ||</p>
<p>bhagīº ṭīº | paraspareti | parasparābhāvavyāpyayorityarthaḥ |
<br/>avirodha iti | atra yadyapyāpādyāpādakayorabhedastathāpi viruddhatva-
<br/>prakārakapramāviṣayatvābhāva āpādyaḥ | yadvā nīlatvaṃ yadi pīta-
<br/>tvābhāvavyāpyaṃ na syāt pītavṛtti syāditi viśiṣyaivāpādanam |
<br/>nanu nīlapītau jñānātmakāvatajjñāne sahopalambhānna tayorvirodha
<pb n="440"/>
<br/>iṣṭāpattirityāha | na cavamiti | uktarūpatāyā viruddharūpa-
<br/>tāyā ityarthaḥ | evaṃ sarveṣāmavirodhe vipratipattyabhāvāt kathāyāṃ
<br/>pravṛttirna syāt, antato virodho'sti virodho nāstītyanayo-
<br/>rapyuktarītyā virodho na syāditi vyāghātāttayorviruddharūpatā
<br/>mantavyetyarthaḥ | tāvanmātreti | nīlapītayorvirodhe bhāsamāna eva
<br/>jñāyamānatvādvirodhastadubhayākārapratibhāsanādeva siddhyati, anyathā
<br/>jñānānāmapi na mitho bheda ityekajñānamātraparyavasānādadvaitamata-
<br/>praveśa ityarthaḥ | kecittvidamagrimagranthena yojayanti, tāvanmātra-
<br/>śarīratvāt viruddhadharmmamātrātmakatvāt, tathā ca viruddhadharmma-
<br/>siddhireva bhedasiddhiriti dvitīyapakṣopi nāstītyarthaḥ ||</p>
<p>raghuº ṭīº | paraspareti | yadyapi nīladhavalādīnāmeka-
<br/>vidhāvitaraniṣedhadhrauvyepi naikaniṣedhe itaravidhidhrauvyam, tṛtīya-
<br/>prakārasyāpi sambhavāt, tathāpi parasparābhāvavyāpyatvamātre tātpa-
<br/>ryam | samudita bhāvābhāvābhiprāyeṇa, nīladhavalādyabhiprāyeṇa
<br/>cādyamātra<sup><small>1</small></sup>mityapi vadanti | parasparābhāvavyāpyayorapi nīla-
<br/>dhavalayoravirodhe'viśeṣāttathāvidhānāmitareṣāmapyavirodhāpattiḥ,
<br/>tathā ca bāhyānāmapi nīladhavalādīnāṃ gavāśvādīnāṃ ca bhedo
<br/>na siddhyet, tanmūlasya viruddhadharmmādhyāsasya nirāsāditi bhāvaḥ |
<br/>vijñānavādināṃ nedamaniṣṭamityabhiprāyikāmāśaṅkāṃ nirasyati |
<br/>na caivamiti | uktarūpatāyāḥ parasparābhāvavyāpyatāyāḥ | tāva-
<note n="440.1"><p>nāntarīyakāntam iti 3 puº ṭippanī vartate |</p></note>
<pb n="441"/>
<br/>nmātraśarīratvāt parasparābhāvavyāpyatvamātrarūpatvāt | anyathā
<br/>bāhyānāṃ bāhyavijñānayorvijñānānāṃ ca bhedavirahe'dvaitamatāva-
<br/>lambanam, na ca vinā bhedābhyupagamaṃ vicārārambhasambhava ityagre
<br/>vyaktībhaviṣyati | tatsiddhireva virodhasiddhireva bhedasiddhi-
<br/>statparyavasāyinī vā ||</p>
<p><b>yastu bāhye virodhaparipālanāya viśeṣo darśitaḥ
<br/>sa teṣāmevāstu | yadi hi viruddhadharmmādhyāsasya
<br/>bhedasādhakatvaṃ prati samāśvāsaḥ, kimarthakriyāpratiniya-
<br/>mopanyāsena | na cet, tathāpi kiṃ tena, sopi
<br/>hyarthakriyayorviruddhadharmmādhyāsena bhede sati syāt |</b></p>
<p>śaṅkaº ṭīº | nanvarthakriyāpratiniyamaḥ pravṛttiniyamaśca bāhye
<br/>bhedaka uktaḥ, sa ca jñāne nāstīti jñānaṃ kathaṃ bhidyatāmata
<br/>āha | yastviti | bāhyepi tayorbhedakatvaṃ virodhādhīnaṃ, sa
<br/>cedvirodho jñānepyasti tadā tadapi bhidyetaiva, anyathā arthakriyāṇāṃ
<br/>pravṛttīnāñca bhedo na syādyato bāhyaṃ bhidyetetyarthaḥ | viśeṣa iti |
<br/>arthakriyāpratiniyamarūpa ityarthaḥ | sa teṣāmiti | arthakriyāprati-
<br/>niyamena bāhyānāmeva bhedo'stviti | yadi hīti | tadayaṃ
<br/>samudāyārthaḥ, viruddhadharmmādhyāso bhedako na vā, prathame jñānamapi
<br/>nīladhavalākāraṃ tato bhidyeta | antye'rthakriyābhedopi na syānna
<br/>syācca tadadhīno bāhyabhedaḥ | kimartheti | tadantareṇāpi viruddha-
<pb n="442"/>
<br/>dharmmādhyāsenaiva bāhyabhedasiddheḥ | na cediti | viruddhadharmmādhyāso
<br/>yadi na bhedakastadā'rthakriyāpratiniyamopi na syādityarthaḥ ||</p>
<p>bhagīº ṭīº | nanu parasparābhāvavyāpyatvamātraṃ na virodha-
<br/>śarīram, kintvarthakriyāpratibhāsaniyamamantarbhāvyetyata āha |
<br/>yastviti | kevalo yadi viruddhadharmmādhyāso na bhedakastadārtha-
<br/>kriyāpratiniyamo na syāt, na hi tasyā api bhedo'rthakriyā-
<br/>ntarabhedāt, anavasthānāt, tathā ca tāṃ vinā kevalāttatra bheda-
<br/>siddhāvanyatrāpi tatheti kimarthakriyāpratiniyamenetyarthaḥ ||</p>
<p>raghuº ṭīº | sa teṣāmevāstviti sopahāsam | sopi
<br/>arthakriyāniyamopi | arthakriyāyā arthakriyāntarānusaraṇe'na-
<br/>vasthā, na cānavasthitārthakriyāsantāno'sarvajñapuruṣavedya iti ||</p>
<p><b>anyacca yathā bāhye'rthakriyāpratiniyamo na syāditi
<br/>daṇḍastathā jñānepi pratibhāsaniyamo na syāditi
<br/>daṇḍa eva |</b></p>
<p>śaṅkaº ṭīº | nanu yathā yadi bāhyānāṃ parasparaṃ bhedo
<br/>na syāttadārthapratiniyamo na syāditi bāhyabhedasādhane vipakṣa-
<br/>daṇḍaḥ tathā jñāne nāsti yena tadbhedoṅgīkriyetetyata āha |
<br/>anyacceti | pratibhāsaniyamo na syāditi | nīlajñānamapi
<br/>pītākāraṃ bhavet pītajñānamapi nīlākāraṃ bhavedityarthaḥ ||</p>
<pb n="443"/>
<p>bhagīº ṭīº | kiñca yathā ghaṭapaṭayoravirodhe'rthakriyā-
<br/>pratiniyamo na syādityaniṣṭāpattirevaṃ nīlapītayoranyonya-
<br/>jñāne'nyonyaṃ na bhāsata iti pratibhāsaniyamo na syāt, nīla-
<br/>pītayorbhedābhāvāt, tathā ca tayoranyonyajñāne'nyonyaṃ bhāsetetya-
<br/>niṣṭamāpadyetetyarthaḥ ||</p>
<p>raghuº ṭīº | atha bāhyānāṃ bhede sādhye'rthakriyāniyamā-
<br/>nupapattirasti vipakṣe bādhikā na tu jñānasya bhede kimapī-
<br/>tyata āha | anyacceti ||</p>
<p><b>kva pratibhāsāsāṅkaryaniyamaḥ, sahaiva pratibhāsopi
<br/>syāditi cet, na sahānupalambhamasāṅkaryaṃ brūmaḥ, kintu
<br/>nīlasyaiva pītatvena pītasyaiva nīlatvenānupalambham |
<br/>sa eva mūlaṃ sarvavirodhānām |</b></p>
<p>śaṅkaº ṭīº | nanu pratibhāsaniyamo na syāditi nedama-
<br/>niṣṭaṃ, nīladhavalādīnāṃ sahaivopalambhasya mayābhyupagamāditi
<br/>śaṅkate | kveti | nīlapītādīnāṃ sahaivopalambhena pratibhāsa-
<br/>sāṅkaryyepi nīlasyaiva pītatvena pītasyaiva nīlatvena bhānaṃ tvayā
<br/>neṣyate tadevāpādyate, nīlapītādīnāṃ virodhābhāvāditi pari-
<br/>harati | na sahānupalambhamiti | sarvavirodhānāmiti | bāhyepi
<br/>virodhānāṃ tadeva mūlaṃ yadekasyāparātmatayā'nupalambha ityarthaḥ ||</p>
<pb n="444"/>
<p>bhagīº ṭīº | nanu nīlasya pītādinā sahopalambhadarśanānna
<br/>tatpratiniyama itīṣṭāpattirityāha | kveti | na viṣayaprati-
<br/>niyamamātraṃ pratibhāsāsāṅkaryaṃ brūmaḥ, kintu pītatvenopalambhānnīla-
<br/>tvenopalambho bhinna iti, tathā ca prakārataḥ pratibhāsaniyamo
<br/>na syādekajñānābhinnatvānnīlapītayorityāpādanārtha ityāha |
<br/>saheti | sa eveti | prakārataḥ pratibhāsaniyamaḥ, prakārata eva
<br/>virodhanirūpaṇādityarthaḥ ||</p>
<p>raghuº ṭīº | pratibhāsasya niyamo'sāṅkaryam, tacca svarūpataḥ
<br/>prakārataśca, tatrādyasyāsiddhiṃ śaṅkate | kveti | sahaiveti | nīla-
<br/>pītāvagāhino jñānasya nīlapītākārayostenaiva pratibhāsanā-
<br/>dityarthaḥ | dvitīyamabhyupetya nirākaroti | neti | kintviti |
<br/>nīlākārasya jñānasya pītākāratvena pītākārasya ca nīlākāra-
<br/>tvenānupalambhaṃ tayorabhedabādhakaṃ brūma ityarthaḥ | tayorabhede hi
<br/>ekaikākārasyāpi jñānasyobhayākāratāyāmubhayākāratvenopalambha-
<br/>prasaṅgāt | sa eva ekasyānyātmanānupalambha eva | sarvavirodhā-
<br/>nām bāhyāntaravirodhānām ||</p>
<p><b>anyathopalambhānupalambhayorapyasiddhireva | yadapi
<br/>nopalabhyata ityucyate tadapyupalabhyata eva, yadidamaśvā-
<br/>dikamupalabhyate tannopalabhyata ityuktyaiva nirvṛtteḥ |
<br/>tenātmanā nopalabhyata iti cet, tat kiṃ sahopa-
<pb n="445"/>
<br/>lambhepi nīlātmanā pītamupalabhyate yato na virodhaḥ
<br/>syāt | tasmādubhāvapi virodhau samau kṣamau cābheda-
<br/>visarjane | kevalamekasya prauḍhiḥ subhagābhikṣukanyāyena
<br/>yadi syāt |</b></p>
<p>śaṅkaº ṭīº | nīladhavalādīnāṃ sahopalambhādavirodhaścettadopa-
<br/>lambhānupalambhayorapi virodho na syāt, kadācittayorapi
<br/>sahopalambhasambhavādityāha | anyatheti | asiddhireveti |
<br/>virodhādhīno hi bhedo virodhaścennāsti tadaikaśeṣa evetyekatarā-
<br/>siddhirityarthaḥ | etadevāha | yadapīti | anupalambhasyābhāvā-
<br/>dityarthaḥ | maitrastvayā nopalabdha iti pṛṣṭonupalabdhamaitropyupalabdha
<br/>eva maitra ityukteranivṛttiprasaṅgādityāha | yadidamiti | nanu<sup><small>1</small></sup>
<br/>yadyupalambhonupalambhātmanā upalabhyetānupalambho vā upalambhātmanā
<br/>veti tadā tayoravirodhaḥ syānna caivamityāha | teneti | nīla-
<br/>dhavalādāvapi sahopalambhamātraṃ na tvekātmanā'nyasyopalambha iti
<br/>kathaṃ na tatra virodhaḥ syādityāha | tatkimiti | pratibhāsa-
<br/>bhedāya tatrāpi virodhadhrauvyamupasaṃharati | tasmāditi | ubhāvapi
<br/>bāhyagatajñānagatau bhedau pravṛttiniyamakṛtāvityarthaḥ | pravṛttiprati-
<br/>niyamādhīnasya bāhyabhedasya tvayāpi puraskṛtasya saubhāgyāt prauḍhi-
<br/>rasmadāpādyamānasya pratibhāsādhīnajñānabhedasya tvayā'nabhyupagamāda-
<br/>prauḍhirityarthaḥ | bhikṣuvisarjane durbhagāyāḥ prādhānyamasahamānayā
<note n="445.1"><p>nanvayamupalambho iti 3 puº pāº |</p></note>
<pb n="446"/>
<br/>subhagayā svayameva bhikṣurvisarjjita iti subhagābhikṣukanyāyaḥ | yadi
<br/>syādityatra tadā syāditi śeṣaḥ | yadvā yadiparamasahyastu viraha
<br/>itivanna śeṣāpekṣā ||</p>
<p>bhagīº ṭīº | yadi ca naivaṃ tadopalambhānupalambhayorapyeka-
<br/>jñānagocaratvenāvirodhe yadupalabhyate tannopalabhyate yacca nopalabhyate
<br/>tadupalabhyata eveti tayorvirodhagraha eva na syādityāha | anya-
<br/>theti | yadidamiti | idaṃ bhūtalam | yadupalabhyate sa eva
<br/>ghaṭavattvopalambha ityuktyaiva nirvṛttirityarthaḥ | teneti | upalambhatve-
<br/>nānupalambhastattvena copalambho nānubhūyata ityarthaḥ | tat kimiti |
<br/>tarhi nīlapītayorekajñānaviṣayatvepyanyatarasādhāraṇaikaprakāravattayā
<br/>nānubhūyata iti prakāratāsāṅkaryamastyevetyarthaḥ | ubhāvapīti |
<br/>ubhau bāhyajñānavṛttī virodhau | abhedavisarjane bhede samarthau |
<br/>samatvādityekasyaiva jñānavṛttereva tasya prauḍhirbhikṣukaprasthāpanepi
<br/>durbhagāyāḥ prādhānyamasahamānayā subhagayaiva prasthāpita iti nyāyena
<br/>yadi syādityarthaḥ |</p>
<p>raghuº ṭīº | upalambhānupalambhayośca rūpabhedāniveśane upa-
<br/>labhyamānatvānupalabhyamānatvavyavasthā na syādanupalabhyamānatvenābhi-
<br/>matasyopalabhyamānatāyā upalabhyamānatvenopetasyacānupalabhyamānatāyāḥ
<br/>suvacatvādityāha | anyatheti | yadapi gavādikam | kathaṃ
<br/>tadupalabhyata ityata āha | yadidamaśvādikamiti | evaṃ yada-
<pb n="447"/>
<br/>śvādikamupalabhyata ityucyate tannopalabhyate, kathaṃ tannopalabhyate,
<br/>yannopalabhyate gavādikaṃ tadeva taditi | atha gaurgotvenopalabhyate
<br/>nāśvatvena, aśvastu aśvatvena na gotveneti na tayorabheda iti yadi
<br/>tadaikajñānagocarāvapi nīlapītākārau nīlapītākārābhyāmupa-
<br/>labhyete na pītanīlākāratvābhyāmiti tayorapi nābhedaḥ | na caikaṃ
<br/>jñānaṃ bhinnobhayākāraṃ bhavitumarhati, tavākārākāriṇorabhedā-
<br/>diti śaṅkottarābhyāmāha | tenetyādi | sahopalambhe nīla-
<br/>pītādisamūhālambane | ubhau bāhyārthajñānaniṣṭhau | etenaikameva
<br/>vicitraṃ jñānaṃ nīlapītābhyāmākārābhyāmupalabhyata iti pratyuktam,
<br/>gavāśvayoriva nīlapītākārayorapi vijñānayoḥ pratibhāsabhedā-
<br/>dinā niyatabhedasiddheḥ, anyathā tayorapi kvacit saṅkaraprasaṅgāt |
<br/>samau pramāṇapratītatvāt ||</p>
<p><b>etena vivecanābhāvopi nirastaḥ, ākārayorasa-
<br/>mbhedena vedanasyaiva vivecanatvāt |</b></p>
<p>śaṅkaº ṭīº | tadevaṃ vijñānasya viruddhadharmmādhyāsādbhayaṃ
<br/>nāstīti yatpareṇoktaṃ tannirākṛtya vivecanābhāvastu paramo
<br/>nirbāha(ka) iti yatpareṇoktaṃ tannirākaroti | eteneti | prati-
<br/>bhāsabhedavivecanenetyarthaḥ | ākārayoriti | nīladhavalākārayo-
<br/>rasadbhedaścetsādhitastadā tadākārajñānasyāpi bhedenaiva vivecanaṃ
<br/>siddhaṃ yata ityarthaḥ ||</p>
<pb n="448"/>
<p>bhagīº ṭīº | jñāne bāhyavanna vivecanamityatra dūṣaṇamāha |
<br/>eteneti | virodhopasthāpanena | nīlapītādyākārayorasāṅkaryeṇa
<br/>vedanameva vivecanapadārtha ityāha | ākārayoriti ||</p>
<p>raghuº ṭīº | asiddhatvena vivecanābhāvo na jñānābhedasādhaka
<br/>ityāha | eteneti ||</p>
<p><b>api ca kṣaṇikatāyamekapuruṣāpekṣayā bāhyasyāpi
<br/>kuto vivecanam | nānāpuruṣāpekṣayāpi sandigdham |
<br/>pareṇa parasyāvedanāt kva sandeha iti cet, abhedenaiva,
<br/>tattvavivecanaṃ sādhyam, tathā ca kiṃ tenopanyastenāpi |</b></p>
<p>śaṅkaº ṭīº | api ca bāhyajñānayorubhayorapi vivecanā-
<br/>bhāvastulya ityāha | api ceti | kveti | bāhyasya kṣaṇikatvena
<br/>bhedagrahakāle vināśāt kva vivecanamityarthaḥ | yadvā bāhyena
<br/>sahopalambhaniyamādyathā jñāne vivecanābhāvastayostathā sahopa-
<br/>labdhayornnīlapītayostena puruṣeṇa vivecanābhāva ityarthaḥ | nanu yau
<br/>nīlapītāvekena puruṣeṇa sahopalabdhau tayostadānīmeva puruṣānta-
<br/>reṇa vivecanaṃ sambhavatyevetyata āha | nāneti | puruṣāntareṇa
<br/>tadā tayorvivecanamiti niścayo nāsti sandehastu tajjñānepi
<br/>sahopalabdhayorapi nīlatajjñānayoḥ puruṣāntareṇa vivecanasambhavā-
<br/>dityarthaḥ | nanu puruṣāntareṇa jñānayorgrāhyagrāhakayorvā bhedo
<pb n="449"/>
<br/>grahīṣyata ityādyākāramsandehaḥ tadā syādyadi bhedena grāhyagrāhaka-
<br/>bhāvo bhavenna caitadastītyāha | pareṇeti | jñāne vivecanānupa-
<br/>pattyā grāhyagrāhakayorabhedastvayā sādhyate tadubhayābhede ca vivecanā-
<br/>nupapattirityanyonyāśraya ityata āha | abhedenaiveti ||</p>
<p>bhagīº ṭīº | tatraiva dūṣaṇāntaramāha | api ceti | yadi
<br/>yena jñānena saha yadupalabhyate tena saha tasyābhedaḥ sahopalambha-
<br/>niyama iti jñāne vivecanābhāvastadā kṣaṇikayornīlapītayoḥ
<br/>sahopalabdhayorna kālāntare tenaiva puruṣeṇa pṛthagupalambha iti
<br/>bāhyepi vivecanābhāva evetyarthaḥ | nanu tadaiva tayoḥ puruṣāntareṇa
<br/>pṛthagupalambho vivecanaṃ syādityata āha | nāneti | atra
<br/>niścayābhāvāt sandeho vācyaḥ sa ca jñānepīti na viśeṣa ityarthaḥ |
<br/>nanu pareṇa paravedane na viṣayaviṣayibhāvaniyāmakamiti svenaiva
<br/>svasya vedanānna jñāne tatsandeha ityāha | pareṇeti | jñānasya
<br/>svagrāhyābhede sādhye vivecanānupapattiḥ sādhanamuktam, tatrāsiddhyu-
<br/>ddhārārthamabhedenaiva grāhyagrāhakabhāva uktastatra ca sādhyāviśeṣa
<br/>ityāha | abhedenaiveti ||</p>
<p>raghuº ṭīº | athaikāgrahaṇe'nyasya grahaṇaṃ vivecanaṃ, na ca vicitra-
<br/>jñānagatayornīlapītākārayostathā sambhavati, svasamvedanasamvedyatvāt,
<br/>avicitrajñānagatau ca nīlapītākārāvanyāveva, ākāriṇāṃ bhede
<br/>tadabhinnānāmākārāṇāmabhedānupapatterityata āha | api ceti |
<pb n="450"/>
<br/>vivecanābhāvastasyāṃ vyaktau tajjātīye sarvatra vā | ādyepyekasya
<br/>puṃsaḥ puruṣāntarasyāpi vā | prathame, kṣaṇikatāyāmiti |
<br/>kṣaṇikayornīlapītayorekapuruṣīyaikajñānagrāhyayostena puṃsā vive-
<br/>canasyābhāvādityarthaḥ | carame, nāneti | ekapuruṣavedyasya
<br/>nīlādeḥ puruṣāntareṇa grahaṇe niścayābhāvāt sandeho vācyaḥ,
<br/>sa ca jñānākārepi tulya ityarthaḥ | etena tenaiva puṃsā kālāntare
<br/>bāhyasya smaraṇādilakṣaṇaṃ vivecanaṃ pratyuktaṃ veditavyam | anyenānyasyā-
<br/>vedanāttadbhinnena puruṣāntarīyajñānena na tajjñānākāravivecana-
<br/>sambhāvanetyāśaṅkate | pareṇeti | nirākaroti | abhedenaiveti |
<br/>abhedasiddhiparyavasāyinyā bhede grāhyagrāhakabhāvānupapattyaivāvivecanaṃ
<br/>sādhyam, tathā ca kimantargaḍunā'vivecanena | na caivamevāstu, tasyā
<br/>apyasiddheḥ | api ca bhinnayorna cedgrāhyagrāhakabhāvaḥ, kathaṃ tarhi
<br/>bāhyayorapi sahopalabdhayornīlapītayorvivecanam | ekaikagrāhiṇā
<br/>jñānāntareṇeti cet, tadapi tato bhinnamabhinnaṃ vā | bhinnaṃ cet,
<br/>na tarhi grāhyagrāhakabhāvaḥ | abhinnaṃ cet, paryavasitaṃ tarhi pañcānā-
<br/>mabhedena, tadabhinnābhinnasya tadabhinnatvāt, tathā ca kuto
<br/>vivecanam | evaṃ ca sahopalambhaniyame niyamāṃśo vyartha iti
<br/>draṣṭavyam | paraṃ ca vivecanābhāvajñānaṃ vivecanaṃ gṛhṇāti na vā |
<br/>gṛhṇāti cet, siddhaṃ tarhi bhinnasyāpi grāhyatvam, vivecanasyāneka-
<br/>padārthaghaṭitamūrtikatvāt | na cet, nābhedānumāpakam, abhāva-
<br/>mātrasyānaikāntikatvāt | vastugatyā vivecanasyābhāvo nānai-
<br/>kāntika iti cet, astvidameva jñānaṃ taṃ tamarthaṃ gṛhṇāti na
<pb n="451"/>
<br/>veti vivicyatām | grahaṇe bhinnasyāpi grāhyatvamagrahaṇe tu na
<br/>niyama iti | evaṃ pareṇa parasyāvedanādavivecanaṃ sādhyam,
<br/>tadyadi na jñātam, kutaḥ sādhyasiddhiḥ | jñātaṃ cet, siddhaṃ
<br/>parasya pareṇa vedanam ||</p>
<p><b>tajjātīyasya tu bāhyavadvijñānasyāpi vivecana-
<br/>meveti | svasamvedanabādhito'yaṃ biruddhadharmmādhyāso
<br/>na bhedasādhaka iti uṣṭralaguḍakam, samvedanenaivāsya
<br/>sādhitatvāt |</b></p>
<p>śaṅkaº ṭīº | nanu kṣaṇikatayaivaikā nīlavyaktiḥ pītavyaktita-
<br/>stena puruṣeṇa vivicyatāṃ, nīlajātīyaṃ pītajātīyādbhinnamiti
<br/>bāhye vivecanamastyevetyata āha | tajjātīyasyeti | tarhi nīla-
<br/>jñānajātīyaṃ pītajñānajātīyādbhinnamiti vijñānepi vivecana-
<br/>mastyevetyarthaḥ | nanu nīlapītaviṣayakaikajñānasyaikatvenānubhavā-
<br/>dviruddhadharmmādhyāsena tadbhedasādhanaṃ bādhitamityata āha | samvedaneti |
<br/>evaṃ samvedanameva hantumupakrāntaṃ tadeva bhedaṃ haniṣyati, tathā ca
<br/>kurūpo hanyatāmiti śrutvā kurūpahananāya prathamamuṣṭreṇaiva laguḍakaṃ
<br/>gṛhītamiti nyāyamanubhavatītyarthaḥ | nīlāt pītaṃ bhinnaṃ nīla-
<br/>jātīyāt pītaṃ bhinnamiti bāhyepi samvedanādhīna eva bhedaḥ
<br/>sa kathaṃ tenaiva bādhyatāmiti siddhaṃ viruddhadvayākāraṃ jñānamapi
<br/>viruddhadharmmādhyāsādbhinnamiti bhāvaḥ ||</p>
<pb n="452"/>
<p>bhagīº ṭīº | bāhyatajjātīye vivecanamastyeveti jñānepi
<br/>tusyamityāha | tajjātīyasyeti | nanu nīlapītajñānasya viruddha-
<br/>dharmmādhyāsena bhedasādhanaṃ bādhitam, nīlapītayorvirodhe'nubhūya-
<br/>mānepi tadviṣayajñānasyābhedādityata āha | samvedaneti |
<br/>kurūpahananaprastāve kurūpatara uṣṭra eva laguḍaṃ gṛhītvopasthita
<br/>iti nyāyamidamanuharatītyarthaḥ | atra hetumāha | samvedane-
<br/>naiveti | nīlamidaṃ na pītamiti jñānenaiva virodhasya sādhita-
<br/>tvāt tenaiva kathaṃ tadbādhaḥ, anyathā'viruddhadharmmādhyāsena jñānaikyameva
<br/>kiṃ na sādhyate, yadi tajjñānaikyaṃ samvedanabalādāsthīyate, tadā
<br/>viruddhadharmmasyāpi tata eva siddhiriti jñānaviṣayayorabheda eva
<br/>bādhyata ityarthaḥ ||</p>
<p>raghuº ṭīº | dvitīye, tajjātīyeti | viruddhadharmmādhyāsāt
<br/>samvidbhedaḥ sādhyaḥ, sa eva tu nāstyanubhavabādhitatvādityāśaṅkya
<br/>nirākaroti | samvedaneti | evaṃ bruvataḥ katamobhiprāyaḥ, kiṃ
<br/>nīlatvādīnāṃ virodha eva nāsti, kiṃ vā vijñānasya tadvattvam
<br/>atha tadanavagāhitvam | nādyaḥ teṣāṃ virodhasya sādhitatvāt |
<br/>dvitīye tu siddhaṃ jñānānātmanopi grāhyatvam | tṛtīyetvāha |
<br/>uṣṭralaguḍakamiti | athāyamāśayaḥ, yathā bhavatāṃ nīlapītā-
<br/>dyārabdhe'vayavinyekatrānekarūpasamavāyāyogādatiriktaṃ citraṃ rūpam,
<br/>tathā'smākamapyekatra vijñāne'nekākārāsambhavādatirikta eva
<br/>citrākāra iti, sambhāvyetāpyayamidaṃ citramiti jñāne, na tvidaṃ
<pb n="453"/>
<br/>nīlamidaṃ ca pītamete nīlapīte mitho bhinne ityādike |
<br/>vyaktībhaviṣyati cedamagre ||</p>
<p><b>hinastu tarhi prakāśamānatā'nekatvaṃ viruddhadharmmā-
<br/>dhyāsopyekatām, tathāpyekatvānekatvavikalanīlā-
<br/>dyākāraprakāśasvarūpe kimāyātamiti cet, tadidaṃ
<br/>bhautaiḥ kṣetranināyanam | niyatākāratvameva hyekatvama-
<br/>niyatākāratvaṃ cānekatā, tannivṛttau ca na nīlā-
<br/>kāraṃ nāpi nīlapītādyākāramityanākāra-
<br/>mevāvaśiṣyate |</b></p>
<p>śaṅkaº ṭīº | nanu nīladhavalādyekajñānakukṣāveva prakāśamāna-
<br/>tvānurodhāt praviṣṭamapi tadjñānaṃ kathamanekaṃ syānna ca tadekameva
<br/>bhavitumarhati, viruddhadharmmādhyāsādityekatvamanekatvaṃ ca vivādapada-
<br/>jñāne mānaṃ māstu jñānasvarūpaṃ tu svasamvedanasiddhaṃ durnnirasanam |
<br/>taduktaṃ jñānaśriyā--</p>
<p><lg><l>“dvitraikavyavahāropi bhedāpohaparomataḥ |</l>
<l>ekānekatvavikalaḥ prakāśaḥ kevalo'tra san” ||</l></lg></p>
<p>ityāha | hinastviti | tarhi tajjñānaṃ naikasvarūpaṃ na
<br/>vā'nekasvarūpamiti niḥsvarūpameva paryavasannamityāha | tadida-
<br/>miti | bhautairbarbaraiḥ kṣetranilāyanaṃ kṣetrakevalīkaraṇam | sasya-
<br/>rakṣāyai tṛṇe nirasanīye sasyamapi nirastameveti yathetyarthaḥ |
<br/>etadevāha | niyateti ||</p>
<pb n="454"/>
<p>bhagīº ṭīº | nanu bādhakabalādekatvānekatvayordharmmayormitho
<br/>virodhenaikatrābhāvepi dharmmisvarūpeṇa jñānasyābhedo'stvityata āha |
<br/>hinastviti | tadidaṃ sasyopacayāya tṛṇe nirākartavye barbareṇa
<br/>sasyamapi nirākṛtamitivadityāha | tadidamiti | tat spaṣṭa-
<br/>yati | niyateti ||</p>
<p>raghuº ṭīº | śaṅkate | hinastviti | prakāśamānatā
<br/>anekatvamiti bhedagrāhyatvāyogāt<sup><small>1</small></sup> | prakāśamānatā ekatvena
<br/>prakāśa ityanye | prakāśasvarūparakṣaṇāyaikatvānekatvanirākaraṇam,
<br/>tasmiṃśca sati prakāśasvarūpameva na syādityāha | tadidamiti |
<br/>bhautaiḥ anabhijñaiḥ | tadeva vyutpādayati | niyateti | tannivṛttau
<br/>niyatāniyatākārasvarūpaikatvānekatvanivṛttau | nirākārameveti |
<br/>tathā ca nīlādyākāraprakāśasvarūpa iti yaduktaṃ tadvyāhata-
<br/>miti bhāvaḥ ||</p>
<p><b>syādetat | pāramārthiko viruddhadharmmādhyāso bheda-
<br/>heturayaṃ kālpanika iti cet, evaṃ tarhi sutarāma-
<br/>yatnasiddhaṃ sphaṭikavadbodhasya nirākāraśuddhatvam, ākāra-
<br/>nikarastvanātmeva sphuratītyubhayathaiva kālātyayāpa-
<br/>diṣṭāḥ sahopalambhādayaḥ |</b></p>
<note n="454.1"><p>grāhyatvāropāt iti 3 puº pāº |</p></note>
<pb n="455"/>
<p>śaṅkaº ṭīº | nanu nīlapītādīnāmavastutvāttadghaṭito
<br/>viruddhadharmmādhyāsopyavastubhūtaḥ katha jñānaṃ bhindyādityāha | syādeta-
<br/>diti | ubhayatheti | nīlādīnāṃ pāramārthikatve 'pāramārthikatve
<br/>cetyarthaḥ | tatra pāramārthikatve viruddhadharmmādhyāsāduktādeva bādho
<br/>jñānasya nīlādyabhede sādhye aparamārthasato jñānasyāpāramārthika-
<br/>nīlādyabhede sādhye tu sutarāṃ bādha ityarthaḥ | ubhayatheti |</p>
<p>paramārthasadākāratve nirākāratve cetyartha iti kecit ||</p>
<p>bhagīº ṭīº | nirākāraśuddhatvaṃ svātmībhūtākāraśūnyatva-
<br/>mityarthaḥ | ubhayatheti | jñānasya pāramārthikatve'pāramārthikatve ca ||</p>
<p>raghuº ṭīº | ubhayathāpīti | prakāśamānasya jñānā(nā)tmano
<br/>nīlādyākārasya pāramārthikatve kālpanikatve cetyarthaḥ ||</p>
<p><b>api ca āstāṃ tāvadviruddhadharmmādhyāsacintā |
<br/>yo'yaṃ grāhyagrāhakabhāgabhedo grāhyanīlādibhedo vā
<br/>cakāsti, sa kiṃ satyo'satyo vā | satyatve sa eva
<br/>doṣaḥ | asatyatve nāyamātmā vijñānasyetyanātmanyapi
<br/>sahopalambhaniyamādayogyatā ityanekāntāḥ | bhedo na
<br/>prathata eveti cet, evaṃ tarhi astu tāvat sarva-
<br/>janīnapratītivirodhaḥ svavāgvirodho vā | amiddhā-
<pb n="456"/>
<br/>starhi hetavaḥ | na hi bhedāprathane sahārthaṃ tadvyāpyatāṃ
<br/>vā paśyāmaḥ | tadasphuraṇepi pakṣādipravibhāgopi
<br/>katham, kaṃ ca bodhayituṃ pravṛtto'si kimarthaṃ ca, anvaya-
<br/>vyatirekāpratītau kiṃ ca hetorbalam, kutaśca viprati-
<br/>pattiḥ kīdṛśe ceti | so'yaṃ vicāramārabhate, bhedaṃ
<br/>tu sāmvṛtamapi necchati, nūnamunmattopyanena jitaḥ |</b></p>
<p>śaṅkaº ṭīº | ekadaṇḍimatamantarbhāvya doṣāntaramāha | api
<br/>ceti | āstāṃ tāvaditi | doṣāntaramevātra draḍhīya iti
<br/>bhāvaḥ | sa eveti | bhāsamānasya bhedasya satyatve grāhyābheda-
<br/>sādhane bādha evetyarthaḥ | anekāntā iti | asatyasya
<br/>bhedasya grāhyatve sahopalambhaniyatatvāditi hetusattvepi sādhyasya
<br/>grāhyābhedasyāsattvādanaikāntikatvamityarthaḥ | svavāgvirodha iti |
<br/>bhedapadamuccārayato bhedo na prathata iti svavāgvirodha ityarthaḥ |
<br/>asiddhāḥ svarūpāsiddhāḥ | tadvyāpyatāmiti | tasya (vyāpya)vyāpya-
<br/>vyāpakabhāvasya bhedagarbhatvādityarthaḥ | pakṣādīti | pakṣasādhyahetu-
<br/>dṛṣṭāntādīnāṃ bhede satyeva anumānapravṛtterityarthaḥ | kiṃ ceti |
<br/>vādinorapi bhedābhāvādityarthaḥ | kimarthaṃ ceti | tattvanirṇaya-
<br/>vijayādīnāmuddeśyānāmasattvādityarthaḥ | anvayavyatirekayorapi
<br/>bhedābhāve pratītiranupapannā, pratītibhedābhāve viruddhā pratipatti-
<br/>rvipratipattirapi na syāttadabhāvācca na vivādapadapravṛttiriti
<br/>sarvathā sarvvatra bhedatajjñānayorapekṣetyāha | anvayeti ||</p>
<pb n="457"/>
<p>bhagīº ṭīº | tathāhi, nīlapītaviṣayakajñānasya pakṣatve bādhaḥ,
<br/>ekasya viruddhākāratādātmyānupapatteḥ | alīkaviṣayakajñānasya
<br/>ca pakṣatve grāhyābhedasādhane bādhaḥ, analīkajñānasyālīkaviṣaya-
<br/>tādātmyāsambhavādityarthaḥ | sa eva bādha evetyarthaḥ | anaikāntā
<br/>iti | yadi kāsāñcidbuddhīnāṃ pakṣādbahirbhāvaḥ, tadaitadanaikānti-
<br/>kābhidhānam, sarvāsāṃ pakṣatve tatra sādhyābhāve bādha eveti bhāvaḥ |
<br/>svavāgvirodha iti | bhedo na prathata ityatraiva bhedaprathanādityarthaḥ |
<br/>nanu tadaviṣayapratītyaviṣayatvaṃ sahārtho vyāpyatvaṃ cābhedepi na viru-
<br/>ddhyata ityata āha | tadasphuraṇa iti | balaṃ pakṣasattvādi |
<br/>kutaśceti | bhedajñānaṃ vinā virodhajñānābhāvena vipratipatte-
<br/>rabhāvādityarthaḥ | sāmvṛtamapīti | jñāyamānamātramapītyarthaḥ |
<br/>unmattopīti | unmatto hyaniṣṭasādhane tattvājñānāt pravarttate, ayaṃ
<br/>tu bhedo vidvānapi sāmvṛtamapi taṃ necchatītyanena sa jita ityarthaḥ ||</p>
<p>raghuº ṭīº | sa eva bādha eva | evaṃ grāhyayorbhede satya-
<br/>tvāṅgīkāre grāhakasya tadubhayābhede bādhaḥ | nāyamiti bhedasya
<br/>jñānātmakatve jñānasya jñeyabhinnatvāpatteriti bhāvaḥ | vināpi bhedaṃ
<br/>tadviṣayakapratītiviṣayatvarūpaḥ sahopalambhaḥ sambhavatītyata āha |
<br/>tadvyāpyatāmiti | tannaiyatyam | taddhi tadaviṣayakapratītyaviṣaya-
<br/>tvādirūpaṃ na vinā bhedaṃ sambhavatīti | tadvyāpyatāṃ teṣāṃ hetūnāṃ
<br/>sādhyavyāpyatām, vyāpterbhedagarbhatvāditi vā'rthaḥ ||</p>
<pb n="458"/>
<p><b>vikalpārūḍha eva bhedo vyavahārāṅgaṃ nānubhavārūḍha
<br/>iti cet, sopi satyo'satyo vā bhāsate na veti
<br/>vikalpānnātivartate |</b></p>
<p>śaṅkaº ṭīº | vikalpaḥ savikalpakaḥ | anubhavo nirvi-
<br/>kalpakam | tathā cāpāramārthika eva bheda iti bhāvaḥ | satya
<br/>iti | satyo bhedo bhāsate ca yadi tadā siddhaṃ naḥ samīhitaṃ
<br/>jñānamapi tvanmate bhedātmakaṃ syāt tadanātmakatve ca bhedepi grāhya-
<br/>grāhakabhāvasiddhiḥ | yadi ca satyo bhedo na bhāsate tadā bheda-
<br/>vyavahārānupapattirnna hyabhāsamānaṃ kiñcidvyavahriyate | athāsatya eva
<br/>bhedo bhāsate tadā tadabhedāt jñānamapyasadeva syādanyathā bhede
<br/>grāhyagrāhakabhāvasiddhiḥ | atha na bhāsate tadā na bhedavyavahāra
<br/>ityarthaḥ ||</p>
<p>bhagīº ṭīº | nanu nirvikalpakaviṣayatvena prāmāṇika eva
<br/>bheda ekatvavirodhī, ayaṃ tu kalpanāviṣayatvenāsan vyavahāra-
<br/>mātrāṅgamityāha | vikalpeti | anubhavo nirvikalpakam | sopi
<br/>vikalpārūḍhopītyarthaḥ | satya iti | satyatve kvaikasya viruddha-
<br/>tādātmyam, asatyatve tu kvālīkajñānayorabhedaḥ, bhedenaiva viṣayatve
<br/>hetavastatraivānekāntā ityarthaḥ ||</p>
<p>raghuº ṭīº | astu tarhi sāmvṛta eva bheda ityāśayavānā-
<br/>śaṅkate | vikalpeti | nānubhaveti | anubhavo nirvikalpakam | tasya
<pb n="459"/>
<br/>sanmātrālambanatvena kālpanikollekhāyogāt | sopīti | abhāsane
<br/>kevalasya vā bhedasya bhāsane vicārānārambhāt pratiyogyādi-
<br/>militasya ca sato'sato vā bhedasya naikasadvijñānatādātmyamiti
<br/>kathaṃ grāhyatvamiti ||</p>
<p><b>asannevāsphurannevādhyavasīyata iti cet, adhya-
<br/>vasīyata iti vivaraṇārhametat | tadviṣayavyavahāra-
<br/>jananamadhyavasāyārtha iti cet, vyavahāropi yadya-
<br/>jñānarūpaḥ, kathamasaṃstena janyatām | jñānarūpaścet,
<br/>kathaṃ niyāmakaṃ vinā tadviṣayaḥ | svakāraṇasāmagrī-
<br/>sāmarthyāditi cet, so'yaṃ vyavahṛtirūpajñānālīka-
<br/>bhedayorniyāmakāntarābhāvepi kāraṇasāmarthyamāśritya
<br/>viṣayaviṣayibhāvamicchati, na tvanubhavānubhāvyayoriti
<br/>kṣīraṃ vihāya rucirarocakagrastasya sauvīre |</b></p>
<p>śaṅkaº ṭīº | asphuranniti | ajñāyamāna ityarthaḥ | vicāra-
<br/>ṇīyamiti | vicārāsahametadityarthaḥ | jñānāviṣayepi bheda-
<br/>vyavahāraṃ karoti vikalpa ityāha | tadviṣayeti | vyavahāropīti |
<br/>tvanmate jñānātiriktasyāsattvāditi bhāvaḥ | tadviṣaya iti | bheda-
<br/>viṣaya ityarthaḥ | evaṃ sati nīlādīnāmapi jñānaviṣayatvasiddhi-
<br/>riti bhāvaḥ | vyavahārasvarūpaṃ jñānaṃ svakāraṇabalāttathotpannaṃ
<br/>yathā'līkaṃ bhedaṃ viṣayīkarotītyāha | svakāraṇeti | vyavahṛti-
<br/>rūpajñānañcālīkabhedaśceti dvandvaḥ samāsaḥ | anubhavānubhāvyayoriti
<pb n="460"/>
<br/>nirvikalpakavastugrāhyayorityarthaḥ | vastubhūtaṃ nīlādi svakāraṇa-
<br/>sāmarthyādeva bhinnamapi viṣayīkarotu kinniyāmakāntareṇeti
<br/>bhāvaḥ | vastuviṣayatāyāṃ svakāraṇasāmarthyasambhavaḥ kṣīramiṣṭam,
<br/>avastuviṣayatāyāṃ tadasambhavaḥ | sauvīraṃ kāñjikam<sup><small>1</small></sup> ||</p>
<p>bhagīº ṭīº | nanu cāsanneva bhedaḥ savikalpake bhāsate, tatra
<br/>ca jñānabhinnasyaiva viṣayatvam, mayā ca nirvikalpakaṃ pakṣīkṛtya
<br/>nirvikalpakatvādeva viṣayābhedaḥ sādhyata iti nānekānta ityāha |
<br/>asannaveti | asphuran nirvikalpakāviṣayībhavannityarthaḥ | yadyajñāna-
<br/>rūpa iti | jñānabhinnasya cā'līkatvābhyupagamādityarthaḥ | vyavahṛti-
<br/>rūpajñānaṃ cālīkabhedaśceti dvandvaḥ | anubhaveti | nirvikalpaka-
<br/>tadviṣayayorityarthaḥ | savikalpakavannirvikalpakepi bhede satyeva
<br/>svakāraṇasāmarthyādeva viṣayaviṣayibhāvasambhave vipakṣabādhakābhāvā-
<br/>nnānumānamabhedasādhakamiti bhāvaḥ | kṣīramiti | nirvikalpaka-
<br/>viṣayasya sattvāt tatra kāraṇasāmarthyaṃ sambhavatīti tat kṣīramiva,
<br/>alīkaviṣayakasavikalpake tu tannāstīti tat sauvīramevetyarthaḥ ||</p>
<p>raghuº ṭīº | asphuran abhāsamānaḥ | adhyavasīyate vika-
<br/>lpena viṣayīkriyate iti prasiddhe'rthe anātmanopi bhānamasphura-
<br/>nnityanena virodhaścetyāśayena pṛcchati | adhyavasīyata itīti |
<note n="460.1"><p>sauvīraṃ kāśmīram--pāṭhaḥ |</p></note>
<pb n="461"/>
<br/>tadviṣayeti | tathā cādhyavasīyate vikalpena svajanyavyavahāraviṣayī-
<br/>kriyata ityarthaḥ | svakāraṇabalāyātaścāyaṃ vikalpasya svabhāvabhedo
<br/>yat kaścideva vikalpaḥ kañcidevāsantamaviṣayamapi vyavahārayati
<br/>na sarvaḥ sarvamiti bhāvaḥ |</p>
<p>kecittu asphuran nirvikalpakāviṣayaḥ, tatraivānātmabhānaṃ
<br/>niṣiddhamityabhiprāyaḥ | itthaṃ ca nirvikalpakatadviṣayayoreva grāhya-
<br/>grāhakābhyāmabhedaḥ sādhanīyaḥ, sahopalambhādau copalambhaḥ sākṣātkāro
<br/>vivakṣaṇīyo'to nāṃśato bādho nāpyanaikāntikamityāhuḥ |</p>
<p>kathamasanniti | vijñānavāde jñānātiriktamātrasyāsattvāt |
<br/>yadyapi vyavahārātmakajñānasyāsadbhedaviṣayatve siddhameva bhinnasyāpi
<br/>grāhyatvam, tathāpyanyenānyasya grahaṇe'tiprasaṅgaṃ paramukhenaiva nirā-
<br/>karttumāha | kathamiti | svakāraṇeti | evaṃ ca vyavahāravattajjanaka-
<br/>jñānasyāpyasadbhedaviṣayatvaṃ kāraṇasāmarthyādaviruddhamityapi mantavyam |
<br/>anubhaveti | anubhavaḥ sākṣātkāraḥ | tadviṣayastvanubhāvyaḥ<sup><small>1</small></sup> |
<br/>sato hi jñānaviṣayatve indriyasannikarṣādikaṃ niyāmakaṃ
<br/>sambhavatīti kṣīratulyatā | sauvīram kāñjikam ||</p>
<p><b>bhedopi vikalpākāra eva, na tu bāhya iti cet,
<br/>yadyasannevāsau, kathaṃ vikalpākāraḥ | tadākāraścet,
<br/>kathamasanniti paribhāvaya | astu tarhi sanneveti cet,
<note n="461.1"><p>tadviṣayaḥ sannanubhāvya iti 3 puº pāº |</p></note>
<pb n="462"/>
<br/>nanvadvayadarśi cedvijñānam, kathaṃ bhedaprathā | ākāra-
<br/>dvayadarśi cet, kathamekaṃ saddvayātmakam | citrākāra-
<br/>miti cet, citramekamanekaṃ veti vikalpagilitameva
<br/>tava paśyataḥ | anekatve kva ekavijñānatādātmyam |
<br/>vijñānasyāpi yāvadākāramanekatve kva citrākāra-
<br/>samvedanam, svasvamātramagnatvāt | ekatve kva bhedapratītiḥ |</b></p>
<p>śaṅkaº ṭīº | nanu vikalpādbhinnasyālīkabhedasya viṣayatāṃ
<br/>nāṅgīkurmma ityāha | bhedepīti | kathamiti | vastvavastunostādā-
<br/>tmyānupapatterityarthaḥ | tadākāra iti | ākārākāriṇorabhedā-
<br/>diti bhāvaḥ | astviti | sanneva bhedo vikalpākārostu tathā
<br/>ca na pūrvadoṣa ityarthaḥ | advayeti | yayorbhedo gṛhyate tadubhayā-
<br/>viṣayaṃ cedityarthaḥ | na hi pratiyogyanuyoginornīlapītayora-
<br/>jñānepi bhedajñānamiti bhāvaḥ | nanu nīlapītākārayoranuyogi-
<br/>pratiyoginorjñāne satyeva bhedajñānamastu ko doṣa ityata āha |
<br/>ākāreti | tarhi viruddhadvayākāraṃ jñānamapi virodhādekaṃ na
<br/>syādityarthaḥ | ratnakīrtimataṃ śaṅkate | citrākāra(dvaya)miti |
<br/>na dvayadarśi nāpyadvayadarśi kiṃ tu citrākāramityarthaḥ | atrāpi
<br/>naiyāyikābhimataikaguṇaparaścitraśabdaḥ karburārtho vā'nekaguṇapara iti
<br/>vikalpayati | citramapīti | ekaṃ tāvanna bhavati viruddha-
<br/>dharmmādhyāsā, nnāpyanekamekajñānatādātmyābhāvaprasaṅgāt etadevāha |
<br/>anekatva iti | tava paśyata ityanādare ṣaṣṭhī tvāṃ paśyantamapyanā-
<br/>dṛtyetyarthaḥ | nanvākāranikarānurodhādvijñānamapi bhidyatāmata
<pb n="463"/>
<br/>āha | vijñānasyāpīti | tathā ca tvadanumataṃ citrādvaitamanupapanna-
<br/>miti bhāvaḥ ||</p>
<p>bhagīº ṭīº | kathamiti | ākārākāriṇorabhedādityarthaḥ |
<br/>astviti | vikalpākārasya bhedasya vikalpābhinnatayā bhedaḥ sanneva,
<br/>na tvalīka ityarthaḥ | yayorbhedo vikalpaviṣayastaddvayaṃ yadi na
<br/>vikalpaviṣayastatrāha | advayeti | pratiyogyanuyoginorajñānā-
<br/>dbhedajñānābhāvādityarthaḥ | tadubhayagrahaṇapakṣe doṣamāha | ākāreti |
<br/>ekasya vikalpasya viruddhākāradvayānātmakatvādityarthaḥ | citratvaṃ
<br/>yadyekānekobhayātmakatvaṃ, tadā virodha eva | atha jñānavṛtti-
<br/>rjātistadviśiṣṭajñānādbhedavyavahāraḥ, tatrāha | citramapīti | citra-
<br/>tvajātiviśiṣṭamapītyarthaḥ | tavetyanādare ṣaṣṭhī | vikalpya dūṣaṇamāha |
<br/>anekatva iti | atha tadākāraṃ jñānamapi naikaṃ, tatrāha | vijñānasyeti |
<br/>mitho viruddhānekākārāvagāhitvānna citratvaṃ tatretyarthaḥ | ekatva iti
<br/>vijñānasyetyanuṣajyate, ekasya bhinnākāratādātmyābhāvādityarthaḥ ||</p>
<p>raghuº ṭīº | syādetat | vikalpollikhito bhedo yadi tato
<br/>bhidyeta, tadā deśyetāpyanyenānyasya grahaṇam, na tvetadasti, kiṃ tu
<br/>vikalpākāra eva, na cākāra ākāriṇo bhidyata ityāśaṅkate |
<br/>bhedopīti | apiśabdānnīlādirapi | tathā ca jñānākārayoreva
<br/>nīlapītayorjñānākāro bhedo vikalpenollikhita iti na bāhya-
<br/>samvedanasaṅkathāpīti bhāvaḥ | advayadarśi nīlapītādyākāradvayādarśi |
<pb n="464"/>
<br/>pratiyogyanuyogyanullekhino jñānasya tādṛśavyavahārānaṅgatvādityukta-
<br/>tvāt | atha nairantaryeṇa yugapadeva votpannāni trīṇi jñānāni
<br/>bhedaṃ vyavahārayantīti cet, ekaṃ cedvijñānaṃ nānekadarśi, kathamasyai-
<br/>vārthasya siddhiḥ | anekadarśi cet, ekasyānekatādātmyavirodhā-
<br/>tsiddhamanyenānyasya grahaṇam | gūḍhābhisandhiḥ śaṅkate | citreti |
<br/>citrākāratvaṃ hi nīlapītādyatiriktākāraviśeṣaśālitvaṃ vā
<br/>nīlādyanekākāratvaṃ veti vikalpena nirākaroti | citramapīti |
<br/>kva citrākārasambedanam kva nīlādyanekākārasaṃvedanam asamvedane
<br/>kathaṃ tadbhedagrahaṇam | ekatva iti | nīlādyatiriktaikākāraśālitve
<br/>nīlapītādyanullekhe tadbhedollekho na sambhavatītyarthaḥ ||</p>
<p><b>anīlādyanekavyāvṛttikṛto'nekatvādhyavasāya eveti
<br/>cet, atādātmye kathaṃ vyāvṛttīnāmullekhaḥ | tādātmye
<br/>kathamanekatvam | ekatvepi kva tatkṛtopi bhedādhyavasāyaḥ |
<br/>ullekhoyamasya vijñānasya yadanekatvaṃ nāma, na punasta-
<br/>ttvāntaramiti cet, svarūpamasvarūpaṃ veti vācyam |
<br/>ādye anekasvarūpamekamiti ko'nyā vadedasusthāt |
<br/>dvitīyastviṣyata evāsmābhiḥ, kiṃ tu tvayeṣyatām |
<br/>bhrāntirasāviti cet, tasyāmapi svarūpamasvarūpaṃ vā
<br/>prakāśeta, prakārāntarābhāvāditi |</b></p>
<p>śaṅkaº ṭīº | atra jñānaśriyaḥ samādhānaṃ śaṅkate | anī-
<br/>leti | taduktaṃ jñānaśriyā--</p>
<pb n="465"/>
<p><lg><l>“yadi svarūpamākārāścitrataikadhiyaḥ katham |</l>
<l>bhedaḥ pratyarthatā buddhestadā'nyonyasya vedanam ||</l>
<l>mithastathāpi vyāvṛttau bāhyavastukṣaṇasthitiḥ |</l>
<l>bhedepyevaṃ dhiyasteṣāṃ prakāśaghaṭanā katham” ||</l></lg>
<br/>ityāśaṅkyāha--</p>
<p><lg><l>“alīkamanyatve'pīdaṃ vyāvṛttyantaramīritam” |</l></lg></p>
<p>tadetatpariharati | atādātmya iti | vyāvṛttayo yadi
<br/>jñānabhinnāstadā kathaṃ prakāśantām | jñānābhinnā eva cettadā
<br/>jñānābhedena tāsāmapyabheda eveti kva citrākāratvam | nanvastu
<br/>vyāvṛttīnāmapyabheda evetyāha | ekatvepīti | tathā cānekatvā-
<br/>dhyavasāyamātratvaṃ tvanujānīma iti ratnakīrtteḥ svavacanavirodha
<br/>ityarthaḥ | nanu pratiśabdavadavāstava evāyamullekho na tu vāstavo
<br/>yenānekatvaṃ tadanurodhāt jñānasya bhavedityāśaṅkate | ullekhoyamiti |
<br/>na punariti | anekatvameva na vastusiddhaṃ yaccitrākāre jñāne
<br/>tvayā''pādyata ityarthaḥ | pariharati | svarūpamiti | yadanekatva-
<br/>mullikhyate tadyadi jñānasvarūpameva tadā jñānasyānekatvamavarjjanīyam |
<br/>athāsvarūpaṃ jñānādbhinnameva jñānenollikhyate tadā bhedepi grāhya-
<br/>grāhakabhāva iti siddhaṃ naḥ samīhitamityarthaḥ | tvayeti | tavedama-
<br/>tyantamaniṣṭamityarthaḥ | asāviti | anekatvāvagāhī citrapratyaya
<br/>ityarthaḥ | bhrāntirapi hi jñānameva | tatrāpi pūrvokto vikalpa-
<br/>stadavasya evetyarthaḥ ||</p>
<pb n="466"/>
<p>bhagīº ṭīº | nanu nīlapītādyātmakasvalakṣaṇe'nekatvaṃ nāstyeva,
<br/>anekādhyavasāyaśca vyāvṛttiviṣaya evetyāha | alīkādīti |
<br/>jñānādvyāvṛttīnāṃ bhede kathaṃ viṣayatvamityāha | atādātmya iti |
<br/>athaikajñānādvyāvṛttīnāmabhedaḥ, tatrāha | tādātmya iti | eka-
<br/>jñānatādātmye vyāvṛttīnāṃ nānekatvamityarthaḥ | ekatva iti | vyāvṛtte-
<br/>rityanuṣañjanīyam | ullekho'yamiti | jñānaviṣayamātramanekatvaṃ na
<br/>pāramārthikamityarthaḥ, tathā ca pāramārthikaviṣayatvena viśeṣitāḥ
<br/>sahopalambhādayo hetava iti nānaikāntā iti bhāvaḥ | svarūpa-
<br/>miti | anekatvena samaṃ jñānasya tādātmyamatādātmyaṃ vetyarthaḥ |
<br/>kiṃ tviti | apāramārthikasya bhede sati viṣayatvavat pāramā-
<br/>rthikepi tadastviti tvayeṣyatām, bhede grāhyalakṣaṇānupapatterbādhi-
<br/>kāyā abhāvādityarthaḥ | bhrāntiriti | hetuṣu pramārūpaṃ jñānaṃ
<br/>vivakṣitamiti nānaikāntikamiti bhāvaḥ | tasyāmapīti |
<br/>atrāpi pūrvokta eva bhāvaḥ ||</p>
<p>raghuº ṭīº | bhavatāṃ nīlapītādirūpavilakṣaṇacitrarūpavada-
<br/>smākaṃ nīlādyākāravilakṣaṇo vijñānasya citrākāraḥ, tasya
<br/>caikatvepyanīlākārādyanekavyāvṛttinibandhanastatrānekatvollekha ityabhi-
<br/>sandhiṃ prakāśayati | anīleti | tā api vyāvṛttayo vijñānādbhinnā
<br/>na vā | bhinnāścet, kathaṃ vijñānena tadgrahaḥ | agṛhītānāṃ ca tāsāṃ
<br/>na bhedādhyavasāyanimittatvam | abhinnāścet, kathamekajñānābhi-
<br/>nnānāṃ tāsāmanekatvam | ekatve ca kathaṃ tatkṛto bhedādhyavasāya
<pb n="467"/>
<br/>iti nirākaroti | atādātmya iti | syādetat | mā
<br/>bhūdanīlādyanekavyāvṛttinibandhano'nekatvādhyavasāyaḥ, svakāraṇa-
<br/>sāmarthāyātastu syāt, taccānekatvaṃ kālpanikamiti na vāstavīṃ
<br/>vikalpaikatāṃ viruṇaddhītyāśaṅkate | ullekha iti | ullekhaḥ ullekha-
<br/>mātram, ullikhyate paraṃ vikalpenānekatvaṃ na tu vāstavamityarthaḥ |
<br/>svarūpamiti | tadanekatvaṃ jñānādabhinnaṃ bhinnaṃ vetyarthaḥ | dvitīya
<br/>iti | jñānena svabhinnasyānekatvasya prakāśa ityarthaḥ | vikalpasya
<br/>bhramatvāttatrāsatprakāśo na viruddhyate 'satprakāśanasvabhāvatvādbhrānteḥ,
<br/>viruddhyate tu nirvikalpake, tasya tanmātraprakāśanaśīlatvādityā-
<br/>śaṅkate | bhrāntirasāviti | nirākaroti | tasyāmapīti ||</p>
<p><b>syādetat | yathā'tat tattayā parisphuradapi na
<br/>vastugatyā tadeva, tathā tadapyatattayā parisphuradapi
<br/>nātadeva, tataḥ svarūpasyātattayā prathanepi na kācit
<br/>grāhyalakṣaṇakṣatiriti cet, yadyatattāpi parisphurantī
<br/>svarūpamevāsya syāt, syādapyasyopanyāsasya prastuto-
<br/>payogaḥ | asvarūpasya kathaṃ prakāśa iti cet yadyapi tathā
<br/>vakṣyāmaḥ, tathāpyatattā kathaṃ tasya svarūpamitītopi
<br/>dīyatāṃ dṛṣṭiḥ |</b></p>
<p>śaṅkaº ṭīº | na hyavidyāsamāropitākāraḥ paryyanuyoga-
<br/>marhatīti kīrtimatamāśaṅkate | syādetaditi | ataditi |
<br/>arajataṃ śuktisvarūpaṃ tattayā rajatatayā sphuradapi yathā na vastu-
<pb n="468"/>
<br/>gatyā rajatameva tathā tadapyekamapi jñānaṃ atattayā anekatayā
<br/>sphuradapi na vastugatyā anekameva tataḥ svarūpasya vijñānasyā-
<br/>tattayānekatayā sphuraṇepi bhedena grāhyagrāhakabhāvo bhavatyeva,
<br/>nāsmanmate grāhyalakṣaṇakṣatirityarthaḥ | yadīti | atattā anekatā
<br/>citrapratyaye sphurantī yadi citrapratyayātmā bhavettadāyaṃ samādhiḥ
<br/>syādapi, na tvevamekasya citrapratyayasyānekātmakatvaprasaṅgasya durvāra-
<br/>tvādityarthaḥ | nanu tattā cet sphurati tadā sā svarūpameva vācyā
<br/>asvarūpasya sphuraṇānupapatterityāha | asvarūpasyeti | yadyapīti |
<br/>sarvatrāsvarūpameva grāhakajñānabhinnameva sphuratīti grāhyagrāhakalakṣaṇaṃ
<br/>vakṣyāma evetyarthaḥ | ataditi | asvarūpamanekatvamityarthaḥ ||</p>
<p>bhagīº ṭīº | yatheti | yathā rajatatayā bhāsamānāpi
<br/>śuktirna rajatameva, na vā śuktiḥ śuktyanātmatayā bhāsamānā
<br/>śukterbhinnā, tathā citrapratyayasya yadyapyanekatvaṃ jñānatādātmyameva
<br/>tathāpyanātmatayā bhāsata ityabhedānna grāhyalakṣaṇakṣatirityarthaḥ |
<br/>tathā ca bhinnatvaṃ jñānasya prakāro na viśeṣyam, grāhyatvādihetau
<br/>ca grahaṇaviśeṣyatvaṃ vivakṣitamato nānaikānta iti bhāvaḥ |
<br/>yadīti | viśiṣṭajñāne viśeṣyavadviśeṣaṇasyāpi viṣayatvādbhede
<br/>ca tadabhāvāt tatsvarūpatvamapi jñānasyāvarjanīyamityukta eva doṣa
<br/>ityarthaḥ | asvarūpasyeti | bhinnayorviṣayaviṣayibhāve niyāmakā-
<br/>bhāvādityarthaḥ | yadyapīti | tatra niyāmakaṃ vakṣyāma eva--dena
<br/>viṣayatve kathamatattā jñānabhinnā tadviṣaya ityapi dṛśyatāmityarthaḥ ||</p>
<pb n="469"/>
<p>raghuº ṭīº | vikalpenānyasyāsata iva nirvikalpakenāpyanyasya
<br/>sataḥ prakāśanamaviruddham anyenānyasya sata ivāsatopi prakāśane-
<br/>'tiprasaṅgaḥ samāno na hi ghaṭādivikalpāḥ kūrmmaromādikamapi
<br/>viṣayīkurvanti, kāraṇasāmarthyena niyamanaṃ tu nirvikalpakasyāpi
<br/>na vāryata iti, grāhyatvaṃ hi grahaviśeṣyatvaṃ bhede viruddhyate, tena
<br/>na nirvikalpakasya svabhinnaviśeṣyakatvam, na tu grahaviśeṣaṇatvamapi,
<br/>bhrāntau cānyadviśeṣaṇameva, na cāsadviśeṣaṇabhānādeva vastunaḥ svarūpa-
<br/>hānirityāśaṅkate | syādetaditi | yatheti | yathā sthāṇuḥ puruṣa-
<br/>tvenābāhyo vā jñānākāro vā bāhyatvena bhāsamāno na puruṣo na
<br/>vā bāhyaḥ, tathā'bhinno vikalpopi bhinnatvena bhāsamāno na bhinna
<br/>iti grahaviśeṣyatvaṃ nānupapannamityarthaḥ | anyasyānyatra viśeṣaṇatve
<br/>sarvasya sarvatra viśeṣaṇatvāpātādanāyatyā viśeṣaṇatvamapyabhedenaiva tvayā
<br/>vācyamityāśayavānnirākaroti | yadīti | anyasyānyaviśeṣyatve
<br/>sarvasya sarvaviśeṣyatvaṃ syādityāśayavān śaṅkate | asvarūpasyeti |
<br/>prakāśo jñānaviśeṣyatvam | bhede viśeṣyatve'tiprasaṅgena bhede viśe-
<br/>ṣaṇatve'tiprasaṅgo na vāryata ityāśayavānāha | tathāpīti | tasmā-
<br/>dbhede viśeṣaṇatvavadviśeṣyatvamapi svīkāryam, parihāryaṃ vā viśeṣyatva-
<br/>vadviśeṣaṇatvamapītyubhayathāpi pakṣahānirbhavatāmiti bhāvaḥ ||</p>
<p><b>kaścāsvarūpasphuraṇe doṣaḥ | nāyaṃ bhinnayorvedya-
<br/>vedakabhāvo vyāpāranibandhano niyatasya tasyābhāvāt,
<br/>nāpi tajjātinibandhanaḥ kaścitkañcitpratijñeya iti-
<pb n="470"/>
<br/>vyavasthānupapattiprasaṅgāt, na hi nisargasiddhānāṃ
<br/>gotvādīnāmīdṛśī rītiriti cet | nanvayamabhedepi
<br/>doṣastadavastha eva | tathāhi svasya vedanamiti nāyaṃ
<br/>vyāpāranibandhano vyavahāraḥ svātmani tadabhāvāt,
<br/>nāpi jātinibandhanaḥ sādhāraṇyaprasaṅgāt, na hi
<br/>jātyaiva gauḥ svātmānaṃ prati na tu paraṃ pratīti niyamo
<br/>dṛṣṭaḥ, na ca jñānaṃ svasyeva parasyāpi vedanaṃ sarva-
<br/>sarvajñatvāpatteḥ |</b></p>
<p>śaṅkaº ṭīº | bhedepi na grāhyalakṣaṇakṣatiriti svapakṣa-
<br/>nirvāhāya pṛcchati | kaśceti | asvarūpaṃ jñānabhinnaṃ bāhyaṃ tatsphu-
<br/>raṇa ityarthaḥ | tatra ca jñānaśriyoktaṃ doṣamāśaṅkate | nāyamiti |
<br/>jñāne viṣayeṇa vyāpāra ādhīyate viṣaye jñānena vā | ādye
<br/>vyutpāditenaiva jñānasya viṣayakṛto vyāpāronyonyājñāne tāvadvi-
<br/>ṣayatādhīno vyāpāro'nupalambhabādhita utpādakatayā tadīyatve
<br/>cakṣurādyapi viṣayaḥ syāt viṣaye ca jñānena jñātatārūpavyāpārā-
<br/>dhāne'tītānāgataviṣayatā bhajyeta, taduktam--</p>
<p><lg><l>“utpādamātre'tiśayāntare vā</l>
<l>jñānāt prakāśo na hi bāhyarāśeḥ |</l>
<l>prakāśarūpasya samudbhave tu</l>
<l>prasahya sādhāraṇatāprasaṅgaḥ” ||</l></lg></p>
<p>iti | nanu jātinibandhana eva viṣayaviṣayibhāvostu bhede-
<br/>pītyata āha | nāpīti | tathā sati yadekasya jñeyaṃ tatsarvasyaiva
<pb n="471"/>
<br/>syāt, etadevāha | na hīti | nanvityāmantraṇe | svātmanīti |
<br/>na hi tenaiva jñānena svātmani vyāpāraḥ kaścidādhīyata ityarthaḥ |
<br/>sādhāraṇyeti | tad jñānam | sarvasyaiva syādityarthaḥ | etadevāha |
<br/>na hīti | nanu bhavatu sarvasādhāraṇyaṃ ko doṣa ityata āha |
<br/>na ceti ||</p>
<p>bhagīº ṭīº | parihārāntaramāha | kaśceti | bhinnayo-
<br/>rviṣayaviṣayibhāve na virodha ityarthaḥ | asvarūpasya jñānātmaka-
<br/>syetyarthaḥ | paro doṣamāha | nāyamiti | yathā dhūmajñānasya
<br/>vahniviṣayatā svajanyānumitiviṣayatvena tathā neha svajanyajñāta-
<br/>tādivyāpāranibandhanā viṣayatā, kvacittatsambhave'pyatītādiviṣaye
<br/>tadabhāvādityarthaḥ | nāpīti | na hi ghaṭajñānaṃ paṭāpekṣayā
<br/>na jñānajātīyamityarthaḥ | na hīti | na hi gauḥ kiñcida-
<br/>pekṣyāgaurityarthaḥ | tadabhāvāt vyāpārābhāvādityarthaḥ | sādhā-
<br/>raṇyeti | paṭaṃ pratyapi ghaṭajñānasya jñānajātīyatvādityarthaḥ |
<br/>iṣṭāpattimāśaṅkya nirākaroti | na ceti ||</p>
<p>raghuº ṭīº | svapakṣaṃ sthāpayituṃ pṛcchati | kaśceti | asva-
<br/>rūpaṃ bāhyaṃ jñānabhinnaṃ tasya sphuraṇa ityarthaḥ | tatra ca jñānaśriyoktaṃ
<br/>doṣamāha | nāyamityādi | viṣayaviṣayibhāvo na kāryakāraṇa-
<br/>bhāvanibandhano grahaṇendriyayorapi tatprasaṅgāt | nāpi vyāpāra-
<br/>nibandhano jñānenātītānāgatayorarthayostābhyāṃ vā jñāne vyāpārā-
<br/>dhānāyogāt, vartamānārthakasthale'pi jñāne vyāpārasya yogyasya
<pb n="472"/>
<br/>anupalambhabādhāt, ayogye ca mānābhāvāt arthe jñātatābhyupagamepi
<br/>tasyā avyāpakatvenātantratvāt | etena jñāne ākārādhānamapi
<br/>pratyuktam | taduktam, niyatasyeti | ākārādhānepi<sup><small>1</small></sup> niyāma-
<br/>kasyābhāvāt, bhāve vā vyāpāragaveṣaṇavaiyarthyāt, tata eva tatsambhavāt |
<br/>nāpi jātinibandhanaḥ, paṭatvāderniyāmakatve paṭādeḥ sarvajñānaviṣaya-
<br/>tāpatteḥ, jñānatvasya niyāmakatve sarvajñānānāṃ paṭaviṣayatvāpatteḥ, tatta-
<br/>tpaṭādivyaktiviṣayatāniyāmakaṃ ca jñānavaijātyamanupalambhabādhitam,
<br/>samūhālambanādau saṅkaraprasaṅgaśceti | svātmani tadabhāvāt vyāpārā-
<br/>bhāvāt | sādhāraṇyaprasaṅgāt sarvaviṣayatvaprasaṅgāt | atha jātyaiva
<br/>sarvaṃ vijñānaṃ svaviṣayamiti cet, kimidaṃ svaṃ nāma | yadyekā
<br/>vijñānavyaktiḥ, sarvajñānānāṃ tadviṣayatāpattiḥ, atha vijñānamātram,
<br/>sarveṣāṃ vijñānānāṃ sarvavijñānavijñatāpattiriti ||</p>
<p><b>na tat kasyacit, kiṃ tu vedanamātramiti cet,
<br/>tathā'pi svātmanyajaḍavat paratrāpyajaḍaṃ syāt, para-
<br/>sminnandhavat svasminnapyandhaṃ prasajyeta, jātyaiva tadrūpatvāt |
<br/>jātyāpi svakāraṇāt kvacinniyatarūpameva tadutpanna-
<br/>miti cet, naivamuccairbrūyāḥ, parairapi kadācidevaṃ śrūyeta |</b></p>
<p>śaṅkaº ṭīº | nanu na jñānaṃ svātmānaṃ prakāśayati yena prati-
<br/>bandiriyaṃ syāt, taduktam--</p>
<note n="472.1"><p>vyāpārādhāne'pi iti 3 puº pāº |</p></note>
<pb n="473"/>
<p><lg><l>“vijñānaṃ jaḍarūpebhyo vyāvṛttamupajāyate |</l>
<l>iyamevātmasambittistasya yā 'jaḍarūpatā” ||</l></lg></p>
<p>“yathā tathetyayaṃ śūnyatā yadutpādavāraṇāt”<sup><small>1</small></sup> | ityādi |
<br/>tadetadāśaṅkate | na tatkasyaciditi | yathā tadīyā svātmanya-
<br/>jaḍarūpatā tathā paraṃ prati tathā syāt parasminnevaṃ cetsvasminnapi
<br/>tayā syāditi saiva pratibandirityāha | tathāpīti | nanu paraṃ
<br/>pratyajaḍaṃ syāditi paramapi gṛhṇīyādityartho vā parāpekṣayāpya-
<br/>jaḍarūpatayā vyavahriyatāmiti vā | nādyaḥ, uktadoṣāt | nāntyaḥ,
<br/>iṣṭāpatteḥ | maivam | iyameva cet svaprakāśatā tadā paraprakāśatā-
<br/>pīyameva syādityaviśeṣāpādanamātratātparyakatvāt | paraprakāśe
<br/>doṣasyoddharaṇīyatvāditi | nanu svasminnajaḍaṃ cet tadā paratrāpi
<br/>tathā syāt, andhaṃ cet tadā svasminnapi tathā syādityatra
<br/>kimāpādakamata āha | jātyaiveti | tajjātīyaṃ yat tatsarvaṃ prati
<br/>tathaiveti tathā darśanādityarthaḥ | svakāraṇabalāt svasminneva
<br/>tadajaḍarūpamityāśaṅkate | jātyāpīti ||</p>
<p>bhagīº ṭīº | nanu parasyeva jñānaṃ svasyāpi na bhavati, kiṃ
<br/>ghaṭādibhyo jaḍarūpebhyo'yamevāsya viśeṣo yadidamajaḍarūpamutpadyate |
<br/>yadāhuḥ |</p>
<p><lg><l>vijñānaṃ jaḍarūpebhyo vyāvṛttamupajāyate |</l>
<l>iyamevātmasamvittirasya yā 'jaḍarūpatā ||</l></lg></p>
<note n="473.1"><p>yathā tathetyaśūnyatāyā yadutparavyāpāravāraṇāt iti 4 puº pāº |</p></note>
<pb n="474"/>
<p>ityāha | na taditi | ghaṭajñānasya yadi jñānātmatvameva
<br/>tadviṣayatvam, tadā paṭāpekṣayāpi tattathaiveti tadviṣayatvamapi
<br/>syādityāha | tathāpīti | nanu jātyā tadrūpatvepi svakāraṇā-
<br/>ttatkvacittadviṣaye sambaddhasvabhāvaṃ tajjāyata ityāha | jātyāpīti |
<br/>tarhi bhedepi tata eva niyamo'stvityāha | maivamiti ||</p>
<p>raghuº ṭīº | svasya svasamvedanamityevārtho nopeyata ityā-
<br/>śaṅkate | na tatkasyaciditi | taduktam--</p>
<p><lg><l>“vijñānaṃ jaḍarūpebhyo vyāvṛttamupajāyate |</l>
<l>iyamevātmasamvittirasya yā 'jaḍarūpatā” ||</l></lg> iti |</p>
<p>nirākaroti | tathāpīti | ajaḍam svasākṣi | andham
<br/>asākṣi | vijñānaṃ svasminniva parasmin bāhyepi sākṣi syāt, tathā
<br/>ca tata eva siddhaṃ bāhyam, atha parasminnasākṣi, svasminnapi sākṣi
<br/>na syāt, tathā ca parāsākṣikaṃ tanna siddhyet, mānābhāvāt | atha
<br/>svaparāsākṣikamapi vijñānaṃ paramārthasattatvena ca vyavahriyate, tarhi
<br/>bāhyamapi svaparāsākṣikameva paramārthasadastu vyavahriyatāṃ ca
<br/>tattveneti kuto bāhyārthabhaṅgaḥ | bādhakātpramāṇā(bhāvā)diti cet,
<br/>bādhakaṃ yadi svāviṣayamapi bādhate tadā vijñānamapi bādheta,
<br/>aviśeṣāditi kuto vijñānavādaḥ | svaviṣayameva cet, kathaṃ na
<br/>pareṇa parasambedanam ||</p>
<pb n="475"/>
<p><b>abhedo'stu mā vā, bhedaṃ tu prakāśamānatvena
<br/>vyāsedhāma iti cenna | vastuni bhedanivṛtterevābheda-
<br/>rūpatvāt |</b></p>
<p>śaṅkaº ṭīº | tadetattulyamityāha | abheda iti | nanu
<br/>prakāśamānatvādibhirhetubhirjñānābhedo nīlādīnāṃ na mayā sādhyate
<br/>kintu jñānādbhedamātraṃ nirākriyate, tathā cābhedepi prakāśamānatā-
<br/>nirākaraṇamatantramityāha | jātyāpīti | tadeva tulyamityāha |
<br/>abheda iti | bhedanirākaraṇamevābhedasādhanamiti na prakārabheda
<br/>ityāha | (na) vastunīti | alīke bhedābhedanirākaraṇamasambhavītyata
<br/>uktaṃ vastunīti ||</p>
<p>bhagīº ṭīº | vastunītyalīkavyāvṛttyartham ||</p>
<p>raghuº ṭīº | vastunīti | teṣāmalīkavyāvṛttaye ||</p>
<p><b>astu tarhi bhedābhedavidhurameva citram, cetobhede
<br/>prakāśamānatvāyogāt, abhede citratvānupapatteriti
<br/>cenna, mithoviruddhavidhidvayavidhivat tadubhayaniṣedhasyā-
<br/>pyekatra viruddhatvāt | na ca so'pyastviti vācyam |
<br/>syādvādāvatāre tavāpi digambaratvaprasaṅgāt |</b></p>
<pb n="476"/>
<p>śaṅkaº ṭīº | nanu nīladhavalākāraṃ ceto na nīlādibhyo
<br/>bhinnaṃ, nāpyabhinnaṃ, bhede sati nīlādīnāṃ prakāśamānatvaṃ na
<br/>syādabhede sati nīladhavalādīnāmekarūpatāpattau citratvameva
<br/>jñānasya bhajyetetyata āha | astu tarhīti | yathā bhedābhedā-
<br/>vekatra vidhātuṃ na śakyete tathā niṣeddhumapītyāha | mitha iti |
<br/>nanvekatra viruddhobhayaniṣedhayoryo virodha āpādyate sopyastu
<br/>tasyāpi jñānaviṣayatvena jñānakukṣipraviṣṭatvādityata āha | syā-
<br/>dvādeti | syādityevaṃrūpo vādaḥ syādvādaḥ, tathā ca yadyadaniṣṭa-
<br/>māpādyate tatra tatreṣṭatāpādane digambaramatānupraveśa ityarthaḥ | yadvā
<br/>evaṃ gatatrapasya tava vastratyāgopi na lajjāmāpādayedityarthaḥ ||</p>
<p>bhagīº ṭīº | bhedābhedavidhuratve krameṇa hetudvayamāha | bheda
<br/>iti | citratvam nīlapītādiviruddhatādātmyamityarthaḥ | mitha
<br/>iti | bhedābhedau hi mitho niṣedharūpatayā viruddhāviti tayo-
<br/>ryathā naikatra vidhirvirodhāt, tathā niṣedhopi, bhāvābhāvābhyāṃ
<br/>tṛtīyaprakārābhāvādityarthaḥ | sopi viruddhopītyarthaḥ | syā-
<br/>dvādeti | evaṃ yadyadaniṣṭamāpādyate tatra tatsyādityuttare digambarāṇā-
<br/>miva tavāpi viruddhasvīkārādunmattatayā nagnatvāpattirityarthaḥ ||</p>
<p>raghuº ṭīº | citratvam mitho viruddhanīlapītādyākāratvam |
<br/>mitho viruddheti | parasparaviraharūpetyarthaḥ | sopi viruddhastadu-
<br/>bhayaniṣedhopi | syādvādāvatāra iti | syāditi tiṅantaprati-
<pb n="477"/>
<br/>rūpako nipāto'nekāntavācī | digambaro vastūnāṃ sattvāsattvāni-
<br/>rvacanīyatvāni anirddhāritāni pratijānīte | tathāhi te sapta-
<br/>bhaṅgīnāmakaṃ nayamācakṣate, syādasti, syānnāsti, syādavaktavyaśca,
<br/>syādasti ca nāsti ca, syādasti cāvaktavyaḥ, syānnāsti cāvaktavyaśca,
<br/>syādasti ca nāsti cāvaktavyaśceti | vastu sattvāśraya ityanirdhā-
<br/>ritam, tathā'sattvāśraya iti, anirvacanīyatvāśraya iti, sattvā-
<br/>sattvāśraya iti, sattvānirvaktavyatvāśraya iti, asattvānirvaktavyatvāśraya
<br/>iti, sattvāsattvānirvacanīyatvāśraya iti, evaṃ saptadhāpyanirdhārita
<br/>ityarthaḥ | evaṃ tavāpyanirdhāraṇamātravāditve tanmatapraveśa eva syāt,
<br/>tanmataṃ ca ānubhavikasya sattvasya pramāṇāntarābādhyatvena nirdhāraṇāt
<br/>asattvānirvacanīyatvayostatra tatra dūṣitatvāt dvayordvayostrayāṇāṃ vā
<br/>virodhenaikatrāsambhavādvirodhyubhayagocarasya jñānasya saṃśayatvenā-
<br/>pramāṇatvācca samuccayapakṣasya nirastatvādduṣṭamiti bhāvaḥ ||</p>
<p><b>astu tarhi catuḥśikharīśūnyameva citram, āścarya-
<br/>rūpatvāt, ekānekatvavirahepi sattvamityāścaryārtho
<br/>hi citraśabda iti cet, atha catuḥśikharaśekharameva
<br/>kiṃ na syāt, āścaryarūpatāyuktestulyatvāt, ekaika-
<br/>pakṣānupapattiśca yathā tanniṣedhaparyavasāyinī tathā
<br/>taditaravidhiparyavasāyinyapi syāditi |</b></p>
<p>śaṅkaº ṭīº | astviti | bhedavidhirabhedavidhirbhedaniṣedho-
<pb n="478"/>
<br/>'bhedaniṣedha iti taccatvāri buddhaviśeṣakoṭayastacchūnyamityarthaḥ | nāyaṃ
<br/>citra śabdaḥ karburārthaḥ kiṃ tvāścaryārtha ityāha | ekāneketi | nīla-
<br/>dhavalādyākāraṃ jñānaṃ viruddhadharmādhyāsānnāpyanekaṃ pratiniyataprati-
<br/>bhāsaprasaṅgādevaṃ virodhe satyapi caitādṛśaṃ jñānamiti mahadevāścarya-
<br/>mityarthaḥ | catuṣkoṭiśūnyatāpekṣayā catuṣkoṭimattāyā eva
<br/>lāghavenābhyupagantumucitatvādityāha | atheti | catuḥśikharaśekharaṃ
<br/>catuṣkoṭipradhānamityarthaḥ | yathā śūnyatāyāmāścaryaṃ tathā catu-
<br/>ṣkoṭividhāvapi virodhastūbhayatrāpi tulya ityāha | āścaryeti |
<br/>nanvekaikapakṣānupapattyā sarvakoṭyabhāvāt śūnyatā syādityata āha |
<br/>ekaiketi | yaḥ pakṣe nopapadyate tasya yathā niṣedhastathā tadvipa-
<br/>rītapakṣasya vidhirityarthaḥ ||</p>
<p>bhagīº ṭīº | bhedābhedau tayorvyatirekāviti catvāri
<br/>śikharāṇītyarthaḥ | nanu citratvaṃ karburatvaṃ jñāne bādhitamityanyathopa-
<br/>pādayati | āścaryeti | tatra hetumāha | eketi | atheti |
<br/>etasyāpi virodhānnaikatra sambhavaḥ, yadi ca viruddhavyāpyekatrābhyupa-
<br/>gamastadā catuḥśikharameva kuto nābhyupagamyate, tadabhāvepi tasyopa-
<br/>jīvyatayā lāghavāttathaivābhyupagantumucitatvādityarthaḥ | nanu sarvatra
<br/>pakṣe doṣasambhavāt sarvavyatirekaḥ syādityata āha | ekaiketi |
<br/>bhedānupapattiryathā bhedaniṣedhaparyavasāyinī, evamanyatrāpi, viruddhaika-
<br/>pakṣānupapattāvitarapakṣasyāvaśyakatvādityarthaḥ ||</p>
<pb n="479"/>
<p>raghuº ṭīº | bhedābhedau tayorvyatirekāviti catvāri śikha-
<br/>rāṇi koṭayaḥ | abhedastādātmyam ekaniṣedhasyāparavidhiparyava-
<br/>sāyitvāt kathametat, tatrāha | citramiti | (viruddhaṃ) citratvaṃ
<br/>karburatvaṃ naitadupapādakamata āha | āścaryeti | āścaryamāha |
<br/>ekāneketi | ekatvānekatvetyarthaḥ | ekatvamabhedaḥ, anekatvaṃ bhedaḥ |
<br/>citraṃ jñānamiti prayoge citrapadasyāścaryārthatāvyākhyānānurodhādeva
<br/>cedviruddhadharmasaṃsargitvamupeyam, tadvaraṃ prathamopasthitatvāllāghavācca catuḥ
<br/>śikharaśālitvamevopeyatāmityāha | atheti | atha tattatpakṣānupa-
<br/>pattyā'vaśyaṃ tattadabhāvairbhavitavyam, tatrāha | ekaiketi | paraspara-
<br/>vidhiniṣedhanāntarīyakavidhiniṣedhayorekataraniṣedhe'paravidhirapyā-
<br/>vaśyaka iti ||</p>
<p><b>api cātra vastutaścatuṣkoṭivirahe cetaso bhāṣā-
<br/>ntareṇedamuktam, yadanātmāna evaitāścatasraḥ koṭayo
<br/>bhāsante na vā pratibhāntīti | tatrāpratibhāsana-
<br/>manuttaram | pratibhāsane tu grāhyalakṣaṇāyogepi grāhya-
<br/>bhāva iti citrametat | tathā ca citrādvaitādvaraṃ citra-
<br/>dvaitamastu pratibhāsanānurodhāditi |</b></p>
<p>śaṅkaº ṭīº | kiṃ caitāścatasraḥ koṭayo bhāsante na vā |
<br/>ādye jñānābhinna eva bhāsanta iti pakṣaḥ svavacanavirodhādeva
<br/>tyājyaḥ, abhāne catuṣkoṭiśabdaprayogasyaivānupapattirityāha | api
<pb n="480"/>
<br/>ceti | citradvaitamiti | grāhyalakṣaṇābhāvepi grahaṇamityekaṃ citraṃ tacca
<br/>grahaṇamekatvānekatvavidhuramiti tanmatānusārādaparañcitramityarthaḥ ||</p>
<p>bhagīº ṭīº | api ceti | viruddhakoṭicatuṣṭayaviṣayaka-
<br/>jñānasya yadi tadātmakatvaṃ tadā jñānātmakatvaṃ tasya syāt, bhede
<br/>grāhyatvābhāvāt | atha viruddhakoṭicatuṣṭayaviṣayakaṃ na jñānaṃ
<br/>tarhyajñāte pravṛttyabhāvaḥ syādityarthaḥ | tatreti | catasraḥ koṭayo
<br/>na bhāsanta iti śabdādeva tajjñānādityarthaḥ | na bhedena grāhyatvaṃ
<br/>nāpyabhedena, viruddhakoṭicatuṣṭayātmakatvasyāsambhavādityanekātmaka-
<br/>mevaikātmakaṃ tajjñānamiti citrādvaitamabhyupeyam, tathā caitasmādvi-
<br/>ruddhādvaraṃ citradvaitamevāstu, evaṃ sati mithoviruddhākāraprati-
<br/>bhāsopyanurodhitaḥ syādityāha | tathā ceti ||</p>
<p>raghuº ṭīº | kiṃ coktakoṭicatuṣṭayābhāvavattayā citrajñānaṃ
<br/>gṛhyate na vā, na cet, na citratvasiddhiḥ svavacanavirodhaśca |
<br/>gṛhyate cet, koṭicatuṣṭayabhānamāvaśyakamabhāvamātragrahe citratvā-
<br/>siddhiḥ | na ca koṭicatuṣṭayātmakamekaṃ vijñānaṃ bhavitumarhatī-
<br/>tyanāyatyā anyonyasya grahaṇamabhyupagantavyam | tathā ca pramāṇabādhitaṃ
<br/>citrasya mithoviruddhadharmmavadanekasyādvaita(mabheda)mupekṣya citrasya dvaitaṃ
<br/>bheda evāṅgīkriyatām | tathā sati nīlapītādyanekollekhitvamekatvaṃ
<br/>ca jñānasyānubhūyamānamanuruddhaṃ bhavatītyāha | api ceti |
<br/>grāhyalakṣaṇamabhedaḥ ||</p>
<pb n="481"/>
<p><b>syādetat | bahirantarubhayathāpi grāhyalakṣaṇakṣati-
<br/>rastu, prakāśamānatvaṃ tu nīlādīnāmaśakyāpahnavam,
<br/>tāvanmātraṃ cāsmākamabhimatamiti cet, tadetadvikrīta-
<br/>gavīrakṣaṇam | kimidaṃ (hi) prakāśamānatvaṃ yat sarvathā
<br/>grāhyalakṣaṇakṣatāvapi na kṣīṇam | na prakāśasambandhaḥ,
<br/>niyamānupapatterityuktam | na prakāśatādātmyam,
<br/>citratvānupapatterityuktam | tasmānnīlādīnāṃ prakāśa-
<br/>mānatvaṃ paripālayatā grāhyalakṣaṇe yatnaḥ kartavyaḥ
<br/>pariharttavyaṃ vā prakāśamānatvam | anyathā tapanīya-
<br/>mapanīya vāsasi granthikartāramupahasasi, svayaṃ ca
<br/>kanakamupādāya gaganāñcale granthiṃ karoṣīti | seyaṃ
<br/>sarvaprakāramasiddhiḥ sarvaprakāraṃ cānaikāntikatvamiti |</b></p>
<p>śaṅkaº ṭīº | nanu nīlādayaḥ prakāśātmānaḥ prakāśamānatvā-
<br/>dityetāvanmātramatrāsmadabhimataṃ, na tu svasya parasya vā vedanamitya-
<br/>smadabhimatamihetyāśaṅkate | syādetaditi | taduktaṃ jñānaśriyā--</p>
<p><lg><l>“prakāśamānaṃ nīlādi jaḍaṃ vā 'jaḍameva vā |</l>
<l>iti prakaraṇe'smābhirbuddhitve heturucyate” ||</l></lg> iti |</p>
<p>bahirantariti | svasambedane parasamvedane vā grāhyalakṣaṇa
<br/>kṣatirastvityarthaḥ | nīlādīnāṃ prakāśamānatvaṃ tvayaiva dūrīkṛtaṃ tvayaiva
<br/>ca jñānābhinnatve sādhye hetutvenopādīyata ityupahamati | tadeta--
<br/>diti | na prakāśeti | vyāpārādhānamantareṇa niyamānupapanegiti
<pb n="482"/>
<br/>tvayoktam, na prakāśatādātmyaṃ viruddhadharmmādhyāsena citrākāra-
<br/>jñānasya bhedaprasaṅgāditi mayoktaṃ, tathā cobhayathāpi prakāśa-
<br/>mānatvaṃ nīlādīnāmanupapannaṃ, tathā ca bhedepi viṣayaviṣayibhāvo-
<br/>bhyupagantavya ityupasaṃharati | tasmāditi | atra jñānaśriyā taddvaya-
<br/>mākārabāhyatāmatibāhya bāhyavādavyasanino bhedasādhanavidhistapa-
<br/>nīyamapanīya vāsasi granthikaraṇavṛttāntamanuharatīti sotprāsamuktaṃ,
<br/>tadidānīmavasaraprāptenopahāsāntareṇa śithilayannāha | anyatheti |
<br/>nīlādīnāṃ jñānākārabhāvaṃ tapanīyaṃ tattvayā parityaktaṃ bāhyaṃ vastu
<br/>vāsasi granthiḥ sa ca kriyate | taccānupapannam | na hi jñānā-
<br/>kāratiraskāre grāhyalakṣaṇasthitiraparopahāsārthaḥ | yathā bhede
<br/>grāhyalakṣaṇābhāvastathā svasamvedanepi, tathā ca sarvathā grāhyalakṣaṇā-
<br/>bhāvepi prakāśamānatvasya gaganāñcalagrantheḥ karaṇamiti paraṃ prati
<br/>naiyāyikānāmupahāsaḥ | seyamiti | nīlaṃ jñānābhinnaṃ prakāśa-
<br/>mānatvāt, sahopalambhādvetyādīnāṃ nīlādibāhyānabhyupagame
<br/>āśrayāsiddhatvaṃ bhede'bhedepi ca grāhyalakṣaṇābhāvāt svarūpā-
<br/>siddhatvam | tadvṛttiyāvaddharmmavattvaṃ hi tadabhede sādhye upādhiriti
<br/>sopādhitvādvyāpyatvāsiddhatvaṃ cetyarthaḥ | sarveti | prakāśamānatvātsaho-
<br/>palambhādvetyasyālīke bhedepi gatatvāt sādhāraṇatvaṃ sapakṣavipakṣa-
<br/>vyāvṛttatvādvā'sādhāraṇatvamata eva cānupasaṃhāritvaṃ cetyarthaḥ | yadya-
<br/>pyekatra sādhāraṇānaikāntikatvamasādhāraṇānaikāntikatvaṃ cānupapannaṃ
<br/>tathāpi vikalpa ūhanīyamiti ||</p>
<pb n="483"/>
<p>bhagīº ṭīº | nanu yadyapi jñānādbhedābhedayorubhayorapi na
<br/>grāhyalakṣaṇayogaḥ, tathāpi prakāśamānatvamānena jñānaviṣayayorabhedaḥ
<br/>sādhyata ityāha | bahiriti | prakāśamānatvaṃ tvayā tyaktamiti
<br/>tadrakṣā vikrītagavīrakṣaṇavanniṣphaletyāha | tadetaditi | prakāśa-
<br/>mānatvasya tyāge hetumāha | kimidamiti | atra sākāra-
<br/>vādinā jñānaśriyā''kāraṃ niṣidhya bāhyasvīkaraṇaṃ tapanīya-
<br/>mapanīya vāsasi granthikaraṇamivetyupahasitam, ākārasya viṣayatā-
<br/>niyāmakasya suvarṇasyeva rakṣaṇāya granthitulyaṃ bāhyam, tadarakṣaṇe
<br/>tu tanniṣphalamiti, tadudāharati | tapanīyamiti | suvarṇa-
<br/>rakṣaṇepi vāsasi granthirbhavati, gaganāñcale na tatsambhava ityāha |
<br/>svayaṃ ceti | anuvyavasāyapramāṇakaṃ nīlādīnāṃ prakāśamānatvaṃ
<br/>gṛhītvā sarvathā grāhyalakṣaṇābhāve grāhyatvenaivābhedasādhanaṃ gagana-
<br/>granthivadasambhavītyarthaḥ | sarvaprakāramiti | tadaviṣayakapratītya-
<br/>viṣayakatvaṃ jñānasvaprakāśaniṣedhāt svarūpāsiddham, tadavṛttidharmma-
<br/>śūnyatvasyopādheḥ sattvādvyāpyatvāsiddham, sarveṣāṃ pakṣatve'nupasaṃhāryam,
<br/>viśiṣya hetupakṣanirvacane sādhāraṇānaikāntikamityarthaḥ ||</p>
<p>raghuº ṭīº | nīlādīnāṃ bāhyatve jñānātmakatve ca grāhyatvā-
<br/>sambhavāttanmāstu, prakāśamānatvādeva teṣāṃ jñānābhedaḥ sādhayitavya
<br/>ityāśaṅkate | syādetaditi | grahaṇānāṃ kvācitkanīlapītādyā-
<br/>kārasya kāraṇatayā bāhyaṃ nīlādikamupeyam, ākāraṃ parityajya
<br/>bāhyāṅgīkaraṇaṃ kāñcanaparihāreṇa vasane granthiḥ, bāhyatyāge
<pb n="484"/>
<br/>nīlādīnāmasambhavataḥ prakāśamānatvasya hetutvenopādānaṃ gagane granthiḥ |
<br/>sarvaprakāramiti | yadi kvacidbhedepi grāhyatvaṃ yadi vā na kvāpi
<br/>bhede grāhyatvamubhayathāpi vipakṣe bādhakābhāvānna vyāptisiddhiḥ,
<br/>evaṃ bhede grāhyatve grāhyatvādervipakṣavṛttitvaṃ bhede cāgrāhyatve svapra-
<br/>kāśaniṣedhāt citrapratyayānupapattyā cābhede grāhyatvāyogāt
<br/>sapakṣavipakṣavyāvṛttatvamityeke vadanti |</p>
<p>anye punaḥ (sa)prakāramasiddhyāderevāhuḥ | tathāhi nīlāderjñānā-
<br/>kārasya nīlākārajñānavādināṃ bāhyasya ca vijñānavādināma-
<br/>siddhatvādubhayasādhāraṇanīlatvādyabhāvāt jñāne siddhasādhanāt bāhye
<br/>ca bādhādāśrayaviśeṣaṇasandehābhāvāccāśrayāsiddhiḥ, svaprakāśa-
<br/>niṣedhāt sahopalambhaniyamasya svarūpāsiddhiḥ, vipakṣe bādhakābhāvāt
<br/>tadavṛttidharmmaśūnyatvasyopādhitvācca sarveṣāṃ vyāpyatvāsiddhiḥ, evaṃ sarveṣāṃ
<br/>pakṣatve'nupasaṃhāryyatvam, viśiṣya pakṣatve tajjñānābhede sādhye grāhyatvasya
<br/>sādhāraṇyam, tajjñānagrāhyatvasya ca svaprakāśaniṣedhādasādhāraṇyam,
<br/>sādhāraṇyamapi vicitrajñānavedye'līke bheda iti |</p>
<p>kecittu prakāro vicitrasyetyāhuḥ ||</p>
<p><b>etena dvitīyaḥ pakṣaḥ pratyuktaḥ | na hi sajātīyatvena
<br/>grāhyalakṣaṇavaidhuryamutsāryate, atiprasaṅgasya tāda-
<br/>vasthyāt | jaḍatve prakāśāsambhāvanaiveti cenna, tulya-
<br/>tvāt | yathā hyasvasamvedanavādinaḥ paraṃ prati prakāśa-
<br/>mapi jñānamātmani jaḍameva, tathā svasamvedanavādinopi
<pb n="485"/>
<br/>svātmani prakāśamapi jñānaṃ paraṃ prati jaḍameva |
<br/>kathañcit buddhyantarepyajaḍaṃ cet, bāhyepi tathā kiṃ na
<br/>syāditi sandigdhavipakṣavṛttitvam |</b></p>
<p>śaṅkaº ṭīº | eteneti | grāhyalakṣaṇābhāvenetyarthaḥ | anaikānti-
<br/>katvenetyanye | dvitīyaḥ pakṣaḥ nīlādīnāṃ jñānābhinnajātīyatvam |
<br/>sajātīyasyāpi grahe grāhyalakṣaṇakṣatistadavasthetyāha | na hīti |
<br/>atiprasaṅgasyeti | ghaṭapaṭādīnāṃ sarveṣāṃ jñānajātīyatayā ghaṭa-
<br/>jñānasya paṭaviṣayatvaprasaṅgastadavastha evetyarthaḥ | prakāśamānatvena jñāna-
<br/>sajātīyatvaṃ setsyati, jaḍasya prakāśatvānupapattirityāśaṅkate |
<br/>jaḍatva iti | tulyatvāditi | yathā bhinnatayā jaḍaṃ na prakāśate
<br/>tadvadevājaḍamapītyarthaḥ | etadevāha | yathā hīti | naiyāyikānāṃ
<br/>jñānaṃ svātmani jaḍaṃ bauddhānāṃ tu svabhinnajñānajātīyamapi
<br/>jaḍameva, tathā ca tadapi kathaṃ gṛhṇīyādityarthaḥ | nanu jñānajātīyaṃ
<br/>svabhinnamapi prakāśayati, na tu jaḍajātīyamityata āha |
<br/>kathañciditi | jñānānāṃ svabhinnaprakāśanasāmarthyaṃ yadi tadā
<br/>svabhinnaṃ jaḍamapi prakāśayatviti vipakṣe bādhakābhāva ityarthaḥ ||</p>
<p>bhagīº ṭīº | etenānaikāntikatvena | dvitīyaḥ pakṣo'bhinna-
<br/>jātīyatvam | na hīti | jñānatvena ghaṭajñānasya paṭasājātyāt
<br/>paṭaviṣayatvaprasaṅgatādavasthyādityarthaḥ | nanu nīlāderaprakāśātmatve
<br/>prakāśamānatvānupapattiḥ, tasya prakāśatvavyāpyatvādityāha | jaḍatva
<pb n="486"/>
<br/>iti | prakāśatvepi svameva prakāśayennānyam, yadi ca sāmagrīvaśā-
<br/>danyamapi prakāśayati, tadā jaḍarūpasyānyasya prakāśyatve na doṣa
<br/>ityāha | tulyatvāt | tadeva spaṣṭayati | yathā hīti ||</p>
<p>raghuº ṭīº | etena grāhyalakṣaṇavaidhuryeṇāsiddhatvena ca |
<br/>dvitīyaḥ pakṣo'bhinnajātīyatvam | atiprasaṅgasyeti | sājātyasya
<br/>niyāmakatve sarvajñānānāṃ sarvagrāhyatvāpātādityarthaḥ | prakāśakatvaṃ
<br/>prakāśyatvavyāpaka(tva)m, na ca vinā vyāpakaṃ vyāpyasambhava ityāśaṅkate |
<br/>jaḍatva iti | jaḍatvamaprakāśakatvam | prakāśāsambhāvanā prakāśyatvā-
<br/>sambhāvanā | jñānajātīyamapi kiñcideva kiñcidgṛhṇāti na sarvaṃ
<br/>sarvam, atra yadyabhedo niyāmako na tarhyanyena jñānenānyajñānagrahaṇam |
<br/>atha kāraṇasāmarthyam, tadā bāhyasyāpi grahaṇam, bādhakābhāvā-
<br/>dityāha | tulyatvāditi | prakāśayatīti | prakāśam indriya-
<br/>sannikarṣādivirahādātmani jaḍameva, abhedavirahāt paraṃ prati
<br/>jaḍameva, tathā ca svamātrasamvedanavādināmiva tavāpi nānyenānya-
<br/>grahaṇam, kathañcit svakāraṇasāmarthyāt jñānatvena sādhye grāhyatvasya
<br/>hetoḥ sandigdhavipakṣavṛttitvamityākhaṇḍalārthaḥ ||</p>
<p><b>nanu bāhye sarvathaiva grāhyalakṣaṇakṣatiḥ, iha tu
<br/>samānopādānatāniyamena citrākārāṇāṃ paramārtha-
<br/>bhinnānāmeva vyativedanasiddhiḥ | na | mithaḥ prathā-
<br/>niyame hyupādānamukhena sāmānyato vā sāmagrī-
<pb n="487"/>
<br/>sāmarthyameva vaktavyam, anyathā tathāvidhakāryānutpatteḥ,
<br/>tathā ca bāhyagrāhyaniyatasvabhāvajñānotpattāvapi
<br/>sulabhametaditi pūrvaka eva doṣaḥ |</b></p>
<p>śaṅkaº ṭīº | nanu bhinnamapi samānopādānaṃ gṛhṇātīti
<br/>niyamaḥ sa ca bāhyānāṃ jñānajātīyatve sambhavati, na tu bhinna-
<br/>jātīyatva ityāha | nanviti | citrākārāṇāṃ nīladhavalādyā-
<br/>kārāṇām | vyatirekavedanamanyonyavedanam | na mitha iti |
<br/>jñānānāṃ bhede grāhyagrāhakabhāvastāvattvayāpyaṅgīkṛta eva | tatra
<br/>niyāmakaṃ samānopādānatvaṃ tvayocyate, mayā tu svasāmagrītastathaiva
<br/>tajjñānamutpadyate yena ghaṭameva gṛhṇāti na tu paṭamapīti
<br/>tulyamityarthaḥ | upādānamukhena viśeṣataḥ, kāraṇamātramukhena
<br/>sāmānyataḥ | tathāvidheti | jñānajātīyamapi svabhinnaṃ nīlameva
<br/>gṛhṇāti na tu pītamapīti niyāmakaṃ tavāpi kāraṇaśaktibheda
<br/>evetyarthaḥ | tadetattulyamityāha | tathā ceti | pūrvaka eveti |
<br/>sandigdhavipakṣavṛttitvamevetyarthaḥ ||</p>
<p>bhagīº ṭīº | nanu samānopādānakatayā grāhyagrāhakabhāva-
<br/>niyamaḥ, bhinnajātīyatve ca grāhyasya tadasambhavaḥ, samānajātīya-
<br/>kāraṇasyaivopādānatvāditi grāhyaṃ jñānajātīyamabhyupeyamityāha |
<br/>nanviti | abhedena grāhyagrāhakabhāve niyāmakamāha | citrā-
<br/>kārāṇāmiti | vyatibhedanaṃ vibhinnavedanamanyonyavedanaṃ vā |
<pb n="488"/>
<br/>evamapi tatra sāmagryeva niyāmikā, tathā ca viṣayajaḍatvepi tata
<br/>eva tanniyamopapattau tadviśeṣopādānasya vyarthatvāt sandigdhānai-
<br/>kāntikatvamevetyāha | mitha iti | upādānamukhena viśeṣataḥ,
<br/>kāraṇamātramukhena sāmānyata ityarthaḥ ||</p>
<p>raghuº ṭīº | syādetat | bhedasya sājātyasya vā grāhyatva-
<br/>niyāmakatve'tiprasaṅgādabhedasya tathātve ca citrapratyayānupapatterna
<br/>tadastu, abhinnopādānakatvaṃ tu tathā bhavet, na ca bāhyavijñānayo-
<br/>rekopādānakatvaṃ, nāma, sajātīyakāraṇatvasyaivopādānatvāt, tacca
<br/>svasyeva svasahotpannasya vijñānāntarasyāpyaviśiṣṭam, tena sahotpannā
<br/>nīlapītādipratyayāḥ svātmānaṃ paraṃ ca gṛhṇanto bhavanti vicitra-
<br/>pratyayā ityāśaṅkate | nanviti | iha vijñāne | citrākārāṇāṃ
<br/>nīlapītādipratyayānām | vyativedanam mithograhaṇam | eva-
<br/>mapi svakāraṇasāmarthyāt vijñānaṃ niyatajñānagrāhakamityāyātam,
<br/>tathā ca tata eva niyatabāhyagrāhakamapi bhavediti sandigdhānai-
<br/>kāntikatvamiti dūṣayati | neti | hiśabdo hetau | upādānaṃ
<br/>yadi kṣaṇikaṃ syāt syādapi tatsāmarthyaṃ niyāmakam, na tvetadasti,
<br/>sthairyasya pratisandhānāditi sāmagrīsāmarthyaṃ niyāmakaṃ vaktavyam |
<br/>sāmānyataḥ kāraṇamātramukhena | tathāvidhaṃ kāryaṃ niyataviṣayakaṃ
<br/>vijñānam | athāyamāśayaḥ, tajjñānagrāhyatve tatsāmagrījanyatvaṃ
<br/>niyāmakamiti | naitadapi | citrapratyayānupapatteḥ, sāmagryabhede
<br/>kāryabhedāyogāt | kutaścedamavadhāritam | tatsāmagryajanyasya tadbāhya-
<pb n="489"/>
<br/>tve'tiprasaṅgāditi cet, kasya tāvadetāvānartho vijñānasya sāmagryā
<br/>janito yenāyaṃ viṣayīkṛta iti vibhāvyatām | etena tatsāmagrī-
<br/>janyatvaṃ tadgrāhyatve niyāmakamityādikaṃ vyākhyātam | ata eva
<br/>vaināśikānāṃ tadupādānopādeyatvaṃ niyāmakamiti pratyuktam ||</p>
<p><b>astu tarhi tṛtīyaḥ, sarvathā grāhyalakṣaṇānupapatteḥ,
<br/>tadabhāve sāmagrīsāmarthyasyāpyāśrayitumaśakyatvāt,
<br/>vicārasiddhe hi vastuni kāraṇacintanāvasaro na
<br/>tvavivecita iti cet, kiṃ grāhyalakṣaṇānirvaktavyatayā
<br/>prakāśamānatvamamīṣāṃ nivarttate sattvaṃ vā |</b></p>
<p>śaṅkaº ṭīº | grāhyāṃśasyālīkatvamutthāpayati | astviti |
<br/>tarhīti | tajjātīyatvepi grāhyalakṣaṇamanupapannamityarthaḥ | atra
<br/>hetumāha | sarvatheti | bhede'bhede ca grāhyalakṣaṇānupapatterityarthaḥ |
<br/>tadabhāva iti | grāhyābhāva ityarthaḥ | tadabhāvasyālīkatvāditi
<br/>bhāvaḥ | kathametadityata āha | vicāreti |</p>
<p>kecittu tadabhāvo grāhyagrāhakalakṣaṇābhāva ityāhuḥ |</p>
<p>yadi grāhyagrāhakabhāvalakṣaṇaṃ bhavettadārthasāmagrīsāmarthyābhidhānaṃ
<br/>ghaṭetāpi, na tu tadabhāvepītyarthaḥ | taduktaṃ jñānaśriyā--</p>
<p><lg><l>vedyavedakarūpaṃ hi niyataṃ yadi lakṣitam |</l>
<l>tadupādānaparyeṣe sāmagrīśaktirantaram ||<sup><small>1</small></sup></l></lg></p>
<note n="489.1"><p>ruttaramiti 3 puº pāº |</p></note>
<pb n="490"/>
<p><lg><l>vedyavedakayo rūpaṃ na cādyāpi nivarttate |</l>
<l>tataḥ svarūpe vaktavye sāmagrīparikīrttanam ||</l></lg></p>
<p><lg><l>“aprastutābhidhānaṃ vā dihnikākāra eva vā”<sup><small>1</small></sup> |</l></lg> ityādi |</p>
<p>pariharati | tatkimiti | grāhyalakṣaṇantāvanmama, svavacana-
<br/>meva tvayā nirvaktuṃ na śakyata etāvatā nīlādīnāṃ prakāśamānatvaṃ
<br/>nivarttate sattvaṃ vetyarthaḥ ||</p>
<p>bhagīº ṭīº | tṛtīyaḥ pakṣo grāhyasyālīkatvam | tatra hetu-
<br/>māha | sarvatheti | bhinnatvābhinnatvābhyāṃ grāhyālīkatvapakṣe sāmagryā
<br/>niyāmakatvaṃ dūṣayati | tadabhāva iti | grāhyābhāva ityarthaḥ ||</p>
<p>raghuº ṭīº | tṛtīyaḥ pakṣo grāhyāṃśasyālīkatvam | atra
<br/>hetumāha | sarvatheti | bhinnatve'bhinnatve ca sati grāhyalakṣaṇānupapatte-
<br/>riti | mā bhūtsati grāhyalakṣaṇam, grāhyatvaṃ tu grāhyasya grāhakasya
<br/>vā sāmagryāḥ sāmarthyādeva bhaviṣyatītyata āha | tadabhāva iti |
<br/>lakṣaṇābhāve lakṣyasyāsambhāvitatayā sāmagrīsāmarthyasyākiñcitkaratvā-
<br/>dityarthaḥ ||</p>
<p><b>na prathamaḥ | na hi lakṣaṇāparijñānamātreṇa spaṣṭa-
<br/>dṛṣṭamapi lakṣyamapahnotuṃ śakyate, aparijñānasya durūha-
<br/>tvenāpyupapatteḥ, teṣāmapratibhāse tanniṣedhasyānupapatteḥ |</b></p>
<note n="490.1"><p>bāhyamāśritya eva vā iti 3 puº pāº |</p></note>
<pb n="491"/>
<p>śaṅkaº ṭīº | spaṣṭadṛṣṭamiti | pūrvā(sarvā)nubhavasiddhamityarthaḥ |
<br/>nanu grāhyalakṣaṇaṃ na jñāyate cennūnaṃ nāstītyata āha | apari-
<br/>jñānasyeti | teṣāmiti | yadi bāhyānāmapratibhāso bhavettadā
<br/>tatra grāhyalakṣaṇaṃ nāstītyayamapi niṣedho na ghaṭate grāhyatvena
<br/>teṣāmevābhidhānādityarthaḥ ||</p>
<p>bhagīº ṭīº | spaṣṭadṛṣṭam sakalānubhavasākṣikam | teṣā-
<br/>miti | grāhyalakṣaṇamanupapannamiti jñānasya tajjñānaṃ vinā'nupa-
<br/>pattestadavaśyaṃ svīkāryamityarthaḥ ||</p>
<p>raghuº ṭīº | spaṣṭadṛṣṭam sarvānubhavasiddham | apari-
<br/>jñānam viśiṣyānirṇayaḥ | atha nāstyeva bāhye grāhyalakṣaṇam,
<br/>nipuṇaparibhāvanepi prajñāśālibhiranākalanāt, na ca lakṣaṇā-
<br/>bhāve lakṣyasya grāhyatvasya sambhava ityata āha | teṣāmiti |
<br/>bāhyānāmabhāve bāhyeṣu grāhyalakṣaṇaṃ nāstīti pratyayopi nopapadyate,
<br/>tathā cānāyatyaiva tatra grāhyatvamupeyam, siddhe ca grāhyatve tadanyathā-
<br/>nupapattyaiva lakṣaṇaṃ setsyatīti ||</p>
<p><b>na dvitīyaḥ, tadā hi tallakṣaṇānupapattiḥ sattvaṃ
<br/>nivarttayet, yadyasattve lakṣaṇamupapadyeta, ubhayathāpya-
<br/>nupapattau ko'nurāgo'sattve | tadeva lakṣaṇamiti cet,
<br/>sattvameva kiṃ na syāt | atiprasaṅgāditi cet, tulyam |</b></p>
<pb n="492"/>
<p>śaṅkaº ṭīº | tadā hīti | yadyasattvaṃ grāhyalakṣaṇanirvāhyaṃ
<br/>bhavettadā tatkalpayitumucitamiti bhāvaḥ | ubhayathāpīti |
<br/>sattve'sattve cetyarthaḥ | tadeveti | asattvameva grāhyalakṣaṇamityarthaḥ |
<br/>sattvameveti | vinigamanāvirahādityarthaḥ | atiprasaṅga iti |
<br/>sattve bhede ca grāhyatve ghaṭajñānaṃ paṭaviṣayakamapi syādityarthaḥ ||</p>
<p>bhagīº ṭīº | tadā hīti | anupapattyā hyupapādakaḥ
<br/>kalpyaḥ, na ca sattvamivāsattvamapi tadupapādakamityarthaḥ | tadeva
<br/>asattvamityarthaḥ ||</p>
<p>raghuº ṭīº | tadeveti | asattvamevetyarthaḥ | tulyamiti |
<br/>ekasyāsato bhāne sarvāsadbhānaprasaṅga ityarthaḥ ||</p>
<p><b>vedanādhīnavyavahāragocaratvamiti cet, astu
<br/>tāvadidam, tasyai veti tu niyamaḥ kutaḥ | sāmagrīta-
<br/>stathā vedanotpattiriti cet, tadetat sambhāvyate
<br/>sati, na tvasatīti viśeṣaḥ | yathā hi sati jñānenā-
<br/>bhilāṣaḥ, tena yatnaḥ, tena pravṛttiḥ, tayā tatprāptiḥ
<br/>kriyate, na tathā alīke tasya prāptumaśakyatvāt,
<br/>śakyatve vā'nalīkatvāt | vyavahāropyayamalīka iti
<br/>cet, tarhi sutarāṃ lakṣaṇābhāvaḥ, taddvārasyāpyabhāvāt |</b></p>
<pb n="493"/>
<p>śaṅkaº ṭīº | grāhyalakṣaṇāntaraṃ śaṅkate | vedaneti | astu
<br/>tāvaditi | ghaṭajñānena ghaṭa eva vyavahāro janyate na tu paṭa
<br/>ityatra kiṃ niyāmakamityarthaḥ | upekṣājñānāvyāpakañcedamiti
<br/>bhāvaḥ | sāmagrīsāmarthyaṃ tatra niyāmakamityāha | sāmagrīta
<br/>iti | tadetaditi | arthasāmarthyasamutthatvājjñānasyetyarthaḥ | bāhyasya
<br/>sattve vyavahārotpattirnāsattve ityāha | yathā hīti | pravṛttiriha
<br/>ceṣṭā | tasya prāptuṃ ityupalakṣaṇam | jñātumabhilaṣitumityapi
<br/>draṣṭavyam | alīka iti | tathā cālīkanirvāhya ityarthaḥ | tadbādha-
<br/>syāpīti | tathā ca vedanādhīnavyavahāragocaratvaṃ yad grāhyalakṣaṇaṃ
<br/>kṛtaṃ tat sutarāṃ na sambhavati ityarthaḥ ||</p>
<p>bhagīº ṭīº | grāhyalakṣaṇāntaramāha | vedaneti | astviti |
<br/>tena vedanena tatraiva vyavahāraḥ kartavya ityatraiva kiṃniyāmaka-
<br/>mityarthaḥ | vastuta upekṣājñāne tadapi nāsti, vyavahāraśca yadi
<br/>jñānātmakaḥ, tadā''tmāśrayaḥ, tenaiva tannirūpaṇāt, tadanyarūpaścet,
<br/>tadā bāhyasvīkāra ityarthaḥ | sambhāvyata ityanenāpātataḥ sandigdha-
<br/>vipakṣavṛttitvamuktvā na tvasatītyanena viruddhatvamuktam | taddvārasyāpi
<br/>vyavahārarūpadvārasyetyarthaḥ ||</p>
<p>raghuº ṭīº | lakṣaṇāntaramāśaṅkate | vedaneti | astviti |
<br/>upekṣājñānāvyāpakamiti bhāvaḥ | tasyaiveti | kenacidvedanena kvaci-
<br/>deva vyavahāro janyata ityeva niyamaḥ kathamityarthaḥ | vyavahāro
<pb n="494"/>
<br/>yadi vedanāntaraṃ tadā'navasthā, atha pravṛttyādikaṃ, tadapi sada-
<br/>sadvā, ādye siddhamīhitam, tasyaiva sattvopagamāt, avastuno
<br/>vāstavapravṛttyādigocaratvāyogāccetyāha | tadetaditi | etat
<br/>satyeva sambhavatītyarthaḥ | dvitīyaṃ śaṅkate | vyavahāropīti |
<br/>taddvārasyeti | asato'janyatvāditi bhāvaḥ | yadi cāsatopi
<br/>pravṛttyāderjanyatvamupeyate tadā sata eva tadgocaratvamastviti na
<br/>tato'sattvasiddhiriti ||</p>
<p><b>astu tarhi sarvathā vicārāsahatvameva viśvasyeti
<br/>cet, tatkimidānīṃ tattvopaplava eva, kāṣṭhāśūnyatā
<br/>vā | na prathamaḥ, iyatīṃ bhūmimārūḍhasyāpi vicārasya
<br/>niścalatāyāṃ pramāṇābhāvāt, bhāve vā kathaṃ tattvopa-
<br/>plavaḥ, asyaiva vicārasyānupaplavāt, tatsamānanyāya-
<br/>syānyasyāpi tathābhāvaprāpteḥ, niṣphalatvācca |</b></p>
<p>śaṅkaº ṭīº | nanu grāhyatvaṃ na sattvena nāpyasattvena na bhinnatvena
<br/>nāpyabhinnatvena vicārayituṃ śakyate cettadā viśvasya vicārāsahatva-
<br/>mevocitamityāha | astu tarhīti | idānīmiti | vijñāna-
<br/>vādadaśāyāmityarthaḥ | kāṣṭhā paryavasānameva | tad varaṃ vicāraḥ
<br/>pravarttitastenaitatsiddhaṃ yat kimapi tattvaṃ nāsti sarvaṃ vā śūnyamiti
<br/>bhāvaḥ | jāyatāmiti | anena vicāreṇa tattvopaplave siddhe
<br/>vicārasya upaplavo na vā | ādye keyamanena tatsiddhiḥ antye
<pb n="495"/>
<br/>vicāra eva vastusiddha iti kathaṃ tattvopaplavo vicārasyānupaplave
<br/>vicārya ātmā sa ca jñānabhinno nityavi(bhu)śuddhaścetyādyapi siddha-
<br/>mevetyāha | tatsamāneti | idānīṃ vicārasyaivānārambhaṇīyatva-
<br/>māha | niṣphalatvācceti ||</p>
<p>bhagīº ṭīº | sarvathā grāhyasya sattvāsattvābhyāṃ bhinnatvābhinna-
<br/>tvābhyāṃ nirvaktumaśaktyetyarthaḥ | idānīmiti | vijñānavāde'sya
<br/>prasaṅgasaṅgatipradarśanārtham | tattvopaplavo grāhyasya sattvāsattvayorubhayo-
<br/>rdoṣadarśanenānadhyavasāyaḥ | tatra kāṣṭhā paryavasānam | śūnyatāpakṣā-
<br/>datra jñānābhyupagama iti viśeṣaḥ | sarvopaplave sarvamupaplutamityaya-
<br/>mapi vicāra upapluta evetyetadviṣayasyānupaplutatvamasiddhamityāha |
<br/>iyatīmiti | niścalatāyām anupaplava ityarthaḥ | athāyaṃ
<br/>vicāro nopaplutaḥ, tatrāha | bhāve veti | tāttvikatve vetyarthaḥ |
<br/>yena nyāyenāyaṃ vicārastāttvikastenānyaviṣayakavicāropi tathetyāha |
<br/>tatsamāneti | niṣphalatvāditi | svasādhanasyopaplave tatsādhyaṃ
<br/>kathāsvarūpameva na niṣpadyetetyarthaḥ ||</p>
<p>raghuº ṭīº | yadi bāhyasya sattve'sattve ca grāhyalakṣaṇaṃ nopa-
<br/>padyate, tadā sattvāsattvābhyāṃ vicārāsahatvamevāstvityāśaṅkate
<br/>astu tarhīti | idānīṃ bāhyasyāsattvamupekṣya vicārāsahatvā-
<br/>śrayaṇadaśāyām | upaplavo doṣavattvam | anadhyavasāya ityanye | kāṣṭhā
<pb n="496"/>
<br/>maryādā viśrāmasthānam tattvopaplavamukhena śūnyatā vā | alīkatā-
<br/>pakṣe asadeva bāhyaṃ gṛhyate, śūnyatāpakṣe jñānamapi nāstīti
<br/>viśeṣaḥ | vijñānavādaprasaṅgādavāntaravādāntarāvatāro'yam |
<br/>niścalatvaṃ nirdoṣatvam | tathā ca svayaṃ doṣavatā vicāreṇa nānya-
<br/>duṣṭatvasādhanamiti bhāvaḥ | anyasya ātmāstitvādisādhakasya |
<br/>bhavatāmetadvicārārambhopi na yukta ityāha | niṣphaleti | asya
<br/>vicārasyeti śeṣaḥ ||</p>
<p><b>na hyasyātipravṛttiḥ phalam, gaganāsvādanenātṛpteḥ,
<br/>jvālā(alīka)kalāpāliṅganena tāpānapanodanāt |
<br/>nāpyatinivṛttiḥ, jaḍībhāvamātrepyupanipātiduḥkhā-
<br/>nivṛtteḥ | na ca duḥkhamapi vicārāsahamityaheyameva,
<br/>tathāvidhasya vicārepyanadhikārāt | nāpi yathālokaṃ
<br/>vyavasthitiḥ, vicārāt prāgapi tasyāḥ pāmarādivada-
<br/>yatnasiddheḥ | nāpi paralokamātrānnivṛttiḥ, tasyaihika-
<br/>tulyatvāt | dṛśyate hi tāvadayamiti cet, yadi
<br/>jñānavacano dṛśistadāparopi tathā | sākṣātkāra-
<br/>vacanaścet, ihaivānumānāderapravṛttiprasaṅgaḥ | tadapi
<br/>pratyakṣamiti cet, āmuṣmikamapi pratyakṣameva, tathā-
<br/>'pi kiṃ vicāreṇa, tamantareṇāpi tasyāḥ sulabha-
<br/>tvāt, tāmevāyaṃ puṣṇātīti cet tulyalakṣaṇatvāt |
<br/>arucereva tatra na pravṛttiriti cet, aviśeṣādihāpi
<br/>puṣṇīyāditi |</b></p>
<pb n="497"/>
<p>śaṅkaº ṭīº | nanu pradhānādevaṃ niyatā pravṛttirmā bhūdeta-
<br/>darthaṃ vicārārambha ityāha na hīti | tathā sati gaganādāvapi
<br/>pravartteta | na ca tataḥ sukhamiti naitat phalamityarthaḥ | nanu
<br/>sukhārthināṃ mumukṣūṇāmaniyatā pravṛttiḥ syādetadarthaṃ vicārārambha
<br/>ityata āha | jvāleti | bhavedevaṃ yadi tatra pravṛttau duḥkhopaśamaḥ
<br/>syānna caivamityarthaḥ | nanvanena vicāreṇa tattvopaplave jñāte mumukṣūṇāṃ
<br/>sarvato nivṛttau duḥkhahāniḥ syāt, etadarthaṃ vicārārambhaḥ ityata
<br/>āha | nāpīti | syādevaṃ yadi nivṛttau duḥkhavirahaḥ syāt
<br/>na caivamityarthaḥ | nanvatinivṛttireva vicāraphalaṃ, jaḍabhūtasyāpi
<br/>duḥkhopanipātastathāniṣṭaṃ bhaved yadi duḥkhaṃ heyaṃ syāt, na caiva-
<br/>mityata āha | na ceti | tathāvidhasyeti | taduktam--</p>
<p>“heyahīnasya kā muktiḥ kena vāpyupadiśyate”
<br/>ityarthaḥ | yathā lokavyavasthitirityatra vicāraphalamityanuṣajyate |
<br/>lokataḥ siddhādanyatkimapi na tāttvikamityeva vicāraphalamityapi
<br/>nāstītyarthaḥ | nāpīti | vicāreṇa tattvopaplave jñāte svargārthināṃ
<br/>narakabhīrūṇāñca yāgahiṃsādau pravṛttinivṛttī na syātāmityarthaḥ |
<br/>ayamiti | ihaloka ityarthaḥ | tathā ca pravṛttinivṛttī syātā
<br/>meveti bhāvaḥ | tadā paropīti | āgamāt paralokasyāpi
<br/>jñānāt | ihaiveti | sākṣāt kriyamāṇe vahnyādau pravṛttidarśanā-
<br/>nnāyaṃ niyama ityarthaḥ | svargasukhaṃ narakaduḥkhaṃ ca pratyakṣamevetyāha |
<br/>āmuṣmiketi | tulyalakṣaṇatvāditi | sukhatvaṃ duḥkhatvaṃ ca pratyakṣa-
<br/>lakṣaṇantayorapi tulyamityarthaḥ | na hi sukhaṃ duḥkhaṃ ca sākṣātkārā-
<pb n="498"/>
<br/>viṣayaśceti bhāvaḥ | nanu paraloke svarasata icchaiva na bhavatyato
<br/>na pravṛttirityāha | aruceriti | vicāraphalaṃ vicāryyate ani-
<br/>cchādhīnā pravṛttirna tat phalamityāha | tathāpīti | tāmeveti |
<br/>vicāreṇa paralokopaplave sutarāṃ tatrārucirityarthaḥ | evaṃ tattvopaplave
<br/>jñāte ceṣṭārthepyaruciḥ syādityāha | ihāpīti ||</p>
<p>bhagīº ṭīº | asya vicārasya | atipravṛttiḥ aniyatā
<br/>pravṛttiḥ | tṛptyāderuddeśyasya copaplavajñāne pravṛttirna syādityāha |
<br/>gaganeti | tathāvidhasya heyahīnasya | tatsādhyaprayojanasya jñānaṃ
<br/>vinā vicāre'pyapravṛtterityarthaḥ | yathālokamaparīkṣakasādhāraṇyena
<br/>vyavasthitiḥ phalamityanuṣajyate | mātrapadādaihikaphalasādhane
<br/>pravṛttireveti bhāvaḥ | tasyeti | tena vicāreṇaihikaphalasādhanasyā-
<br/>pyupaplavādityarthaḥ | ayam ihalokaḥ | paraḥ paralokaḥ | āmuṣmikaṃ
<br/>svargādi | yadyarucistattvopaplavaṃ vicāraṃ vinā tatrāha | tathāpīti |
<br/>nanu tatsādhyaiva setyāha | tāmeveti | evamihalokepyaruciḥ syāt
<br/>tasyāpi vicāreṇa tattvopaplavādityāha | ihāpīti ||</p>
<p>raghuº ṭīº | tāttvikīṃ sāṃvṛtīṃ vā hitāvāptimahitanivṛttiṃ
<br/>coddiśya pravṛttiḥ, na ca yatra kvacitpravṛttyā tatsampattirityāha |
<br/>gaganetyādinā | vastutaḥ phalasyātāttvikatvaniścaye tadarthaṃ pravṛtti-
<br/>reva na sambhavatīti draṣṭavyam | jaḍībhāveti | na cāpravṛttau
<br/>śramasya karmāśayānutpattyā cā'nāgatasya duḥkhasyānutpāda iti
<pb n="499"/>
<br/>vācyam | duḥkhasyāpāramārthikatve taddhānārthaṃ prekṣāvatpravṛttyanupapatteḥ,
<br/>pāramārthikatve tu śūnyatvāyogāt | tathāvidhasya heyopādeyajñāna-
<br/>vidhurasya pāralaukikasya sukhasya duḥkhasya cāpāramārthikatve tadarthaṃ
<br/>vrataniyamādau na pravṛttiḥ tadbhayācca na svacchandapānabhakṣaṇāde-
<br/>rnivṛttirityāśaṅkya nirācaṣṭe | nāpīti | ayamiti | loka iti
<br/>śeṣaḥ | ihaiveti | sādhanasya vahnyādeḥ kvacitsarvatra ca heyopādeya-
<br/>sukhaduḥkhayorānumānikatvāt | tadapīti | sādhanamindriyasannikarṣa-
<br/>daśāyām, sukhaduḥkhe cotpādānantaram | ihāpīti | vicāre-
<br/>ṇaihikasyāpyupaplutatvāt ||</p>
<p><b>so'yaṃ pavanatanayavārtāmupaśrutya tatsparddhayā bāla-
<br/>vānaraḥ kiyadapi dūramutplutya mahārṇave patitaḥ prāha,
<br/>apāra evāyamakūpāro mithyā rāmāyaṇa<sup><small>1</small></sup>miti, tat
<br/>kimanena | evaṃ jñātuṃ nirvaktuṃ vā na śakyate kīdṛśaṃ
<br/>jagadityetāvanmātramapi pāmaradaśāvanniṣphalameva | na
<br/>ca niṣphalatvepi śraddheyamidaṃ, tāvatparāmarśapāṭavā-
<br/>bhāvenāpyupapatteḥ | na hi jātyandho nīlaṃ jñātuṃ
<br/>nirvaktuṃ vā na śakta ityajñeyānirvācyameva talloka iti |</b></p>
<p>śaṅkaº ṭīº | vicārakuśalasparddhayā vicārākuśalastvaṃ tattvopa-
<br/>plavaṃ vicāravikalamādarśayannupahasanīyo'sīti dṛṣṭāntena darśayati |
<br/>soyamiti | vicārasya phalāntaramāśaṅkate | evamiti |</p>
<note n="499.1"><p>rāmāyaṇī katheti 3 puº pāº |</p></note>
<pb n="500"/>
<p>taduktam--</p>
<p><lg><l>“buddhyā vivicyamānānāṃ svabhāvo nāvadhāryate |</l>
<l>ato nirabhilapyāste niḥsvabhāvamidaṃ jagat ||”</l></lg> iti |</p>
<p>pariharati | etāvanmātram iti | vicāraṃ vināpi pāmarasādhā-
<br/>raṇamidaṃ phalamityarthaḥ | mahatā vicāreṇa siddhyatvanirvacanīyatvaṃ
<br/>viśvasya, tadapi mokṣānanukūlatayā niṣphalamevetyāha | na
<br/>ceti | atra heyatāyāṃ nimittamāha | tāvaditi | vicāraṃ
<br/>vināpi tasyānyathāsiddhatvādityarthaḥ | nirvvaktuṃ jñātuṃ cāśakyamapi
<br/>jñeyaṃ nirvāhyañca bhavatītyāha | na hīti ||</p>
<p>bhagīº ṭīº | tasmāt sūkṣmadarśisparddhayā mandadhīstvaṃ tattvaṃ
<br/>vivecayitumudyatastatrāśaktyā vicārāsahameva viśvaṃ brūṣa iti
<br/>nidarśanenopahasati | soyamiti | na ca nirvacanasandeha evā-
<br/>nirvacanīyatvam, kvacidapi nirvacanābhāve tatkoṭikasaṃśayānupapatteḥ,
<br/>kvacidapyaniścaye sādhyābhāve vāditvābhāvāccetyāha | evamiti |
<br/>nāpyāpātato niścayābhāve guruṇā tattvavicāreṇātattvavicāreṇa
<br/>tanniścaya evānirvacanīyatvam, yāvatā parāmarṣeṇa tanniścayaḥ
<br/>tadabhāve puruṣāśaktyā na vastvevānirvacanīyaṃ syāditi sanidarśana-
<br/>māha | ceti ||</p>
<p>raghuº ṭīº | vicārakuśalasparddhayā ca vicārayituṃ pravṛttaṃ
<br/>mandabuddhiṃ tadasāmarthyādvicāryameva vicārāsahaṃ bruvāṇaṃ nidarśane-
<pb n="501"/>
<br/>nopahasati | so'yamiti | bāhyasyānirvācyatvaṃ nirākṛtya vaktu-
<br/>rnirvacanāsāmarthyaṃ nirākaroti | evamiti | atha vakturnirvacanā-
<br/>sāmarthye vācyasya na nirvācyatvamiti cet, bhavedevaṃ yadi sarva
<br/>eva vaktārastathā bhaveyuḥ, na tvetadastītyāha | na<sup><small>1</small></sup> hītyādinā |
<br/>idamanirvācyatvam | sattvāsattvayorbādhādanirvācyateti cenna, vyāghā-
<br/>tenobhayabādhāsambhavāt, sattve bādhakasya bahuśo nirākāryatvāt,
<br/>bādhakasya cābādhyatve tasyaiva tāttvikatvāt, bādhyatve ca tenetara-
<br/>bādhāyogāt ||</p>
<p><b>astu tarhi śūnyataiva paramaṃ nirvāṇamiti cenna, sā
<br/>hi yadyasiddhā, kathaṃ tadavaśeṣamapi viśvamabhidhīyate,
<br/>vāṅmātrasya sarvatra sulabhatvāt | parataścet siddhā,
<br/>paro'pyabhyupagantavyo grāhyalakṣaṇaṃ cāvarjanīyamiti | ma
<br/>ca paro yadi saṃvṛtireva, viśvaśūnyatayorna kaścidvi-
<br/>śeṣaḥ, kathaṃ tadapyavaśiṣyeta | asaṃvṛtirūpaścet paraḥ,
<br/>parata eva tasya siddhāvanavasthā | svayamasiddhaścet, kathaṃ
<br/>śūnyatvamapi sādhayet | svataḥ siddhaścet, āyāto'mi
<br/>mārgeṇa |</b></p>
<p>śaṅkaº ṭīº | mādhyamikamataṃ dvitīyaṃ pakṣamāha | astu
<br/>tarhīti | paramaṃ nirvāṇaṃ jñānasyāpi lopāt | yathā dīpasya
<br/>nirvvāṇato mahāndhakāra iti bhāvaḥ |</p>
<note n="501.1"><p>na cetyādinā iti 3 puº pāº |</p></note>
<pb n="502"/>
<p>bāhmajñānayorabhāve na kutopi bhītiriti paramā nirvṛtti-
<br/>rityartha ityanye |</p>
<p>śūnyatāyāṃ yadi pramāṇamasti tadā na śūnyatā | yadi ca na
<br/>pramāṇaṃ tadā pūrṇatayā kimaparāddhamityāha | sā hīti | parata
<br/>iti | pramāṇādityarthaḥ | bhinnāyā eva śūnyatāyā grahaṇe siddhamasya
<br/>grāhyalakṣaṇamityarthaḥ | nanu na pramāṇaṃ paraśabdenocyate kiṃ tu samvṛti-
<br/>stathā ca na grāhyalakṣaṇaṃ na vā śūnyatābhaṅga ityāha | sa ceti |
<br/>sambṛtyā viśvasyāpi viṣayīkaraṇādityarthaḥ | kathamiti | śūnyatā-
<br/>vādinaḥ sambṛterabhyupagame śūnyatākṣatirevetyarthaḥ | asambṛtīti |
<br/>pramāṇāntarāpekṣāyāmanavasthetyarthaḥ | svayamiti | anavasthābhayena
<br/>pramāṇena pramāṇāntarānanusaraṇe mūlaparyantamasiddherityarthaḥ | svata
<br/>iti | svaprakāśatvādeva śūnyatāsiddhau nānavasthetyarthaḥ | atra taṭastho
<br/>vedāntī svamataparyyavasānamālocyāha | āyātosīti ||</p>
<p>bhagīº ṭīº | mādhyamikamatamāha | astviti | tathā ca
<br/>bāhyajñānayorabhāve na kutopi bhītiriti paramā nirvṛtirityarthaḥ |
<br/>sarvaśūnyatāpakṣe śūnyatāgrāhakamānasyāpi śūnyatvānna tatsiddhiḥ, mānaṃ
<br/>vināpi tatsiddhāvaviśeṣeṇa pūrṇataiva kiṃ na syādityāha | sā
<br/>hīti | atha tadgrāhakamaśūnyam, na tarhi sarvaśūnyatā, tanmānajanyā
<br/>buddhirgrāhikā grāhyā ca śūnyateti, tadvat paramārthasatyapi viśvasmin
<br/>viṣayaviṣayibhāvaḥ syādityāha | parataścediti | sambṛtiḥ buddhiḥ |
<br/>tathā ca tadvadanyatrāpi viṣayaviṣayibhāvaḥ syādityāha | viśveti |
<pb n="503"/>
<br/>asambṛttirūpasya yadi siddhiḥ parataḥ, tadā tatsiddhirapi parata-
<br/>evetyanavasthetyāha | asamvṛttīti | nanu buddhirūpaḥ paraḥ, sa ca
<br/>prakāśa iti nānavasthetyāha | svata iti | atra taṭastho vedā-
<br/>ntyāha | āyāto'sīti | mārgeṇa, vedāntināṃ svaprakāśabrahmā-
<br/>dvaitapakṣasya nirdoṣatvādityarthaḥ ||</p>
<p>raghuº ṭīº | sarvaśūnyatāvādī mādhyamikaḥ pratyavatiṣṭhate |
<br/>astu tarhīti | heyopādeyatatsādhanavirahe dveṣabhayarāgādivira-
<br/>hāt paramā nirvṛtiḥ | tamenaṃ vedāntinayena nirākurute |
<br/>sā hīti | asiddhatvāviśeṣādviśvameva kiṃ na syāt | paropīti |
<br/>paraḥ pramāṇāntaram | tathāca kva sarvaśūnyatvam | avarjanīyamiti |
<br/>śūnyatāpramāṇayorviṣayaviṣayibhāvāṅgīkāreṇetyarthaḥ | samvṛtirvikalpaḥ |
<br/>kathaṃ tadapi śūnyatvamapi kathamavaśiṣyate | viśvasya samvṛti-
<br/>siddhatvāt | asaṃvṛtirūpo'nubhavarūpaḥ | kathamiti | asiddhenaiva
<br/>śūnyatāsādhane vā viśvameva kiṃ na sādhayet | mārgeṇa aupaniṣadena ||</p>
<p><b>tathāhi | svataḥ siddhatayā tadanubhavarūpam, śūnya-
<br/>tvādeva ca na tasya kālāvaccheda iti nityam, ata
<br/>eva ca na deśāvaccheda iti vyāpakam, ata eva tanni-
<br/>rdharmmakamiti vicārāspṛṣṭam, tasya dharmmadharmmibhāvamupā-
<br/>dāya pravṛtteḥ, ata eva viśeṣābhāva ityadvaitam, prapañca-
<br/>syāpāramārthikatvācca, niṣpratiyogikamiti vidhi-
<pb n="504"/>
<br/>rūpam, avicāritaprapañcāpekṣayā tu śūnyamiti vyava-
<br/>hāraḥ | tathāpi prapañcaśūnyasyānubhavamātrasya prapañcena
<br/>saha kaḥ sambandhaḥ, na ca nāyaṃ prakāśata iti cet,
<br/>vastugatyā na kaścit, saṃvṛttyā tu gaganagandharvanagarayo-
<br/>rādhārādheyabhāva iva viṣayaviṣayibhāvaḥ, sa ca yathā
<br/>naiyāyikaiḥ samarthayiṣyate tathaiva, vedyaniṣṭhastvasāvasmin
<br/>darśana iti viśeṣaḥ | avidyaiva hi tathā tathā viva-
<br/>rttate yathā yathā'nubhāvyatayā<sup><small>1</small></sup> vyavahriyate | tatta-
<br/>nmāyopanītopādhibhedāccānubhūtirapi bhinneva vyava-
<br/>hārapathamavatarati gaganamiva svapnadṛṣṭaghaṭakaṭāhakoṭara-
<br/>kuṭīkoṭibhiḥ | tadāstāṃ tāvat, kimārdrakavaṇijo
<br/>vahitracintayā |</b></p>
<p>śaṅkaº ṭīº | vedāntī svamatamupaskaroti | tathāhīti |
<br/>anubhavarūpaṃ svaprakāśajñānātmakam | śūnyatvāditi | prapañcasya
<br/>mithyātvādityarthaḥ | nityaṃ vijñānamānandaṃ brahmeti śrautaṃ nityatvaṃ
<br/>kālasya kālopādhīnāñcāsattvādeva na tadavaccheda etāvataivopa-
<br/>caritamityarthaḥ | ata eveti | śūnyatvādeva deśābhāvādityarthaḥ |
<br/>tasyeti | vicārasyetyarthaḥ | viśeṣābhāvo vaidharmyābhāvastadabhāvā-
<br/>ccānyonyābhāvābhāva iti dvaitābhāva ityarthaḥ | sa ca brahmātmaka
<br/>eveti bhāvaḥ | nanu prapañcabhinnatvāttanniṣedharūpameva tanna kathamata
<note n="504.1"><p>'nubhavanīyatayā iti 3 puº pāº |</p></note>
<pb n="505"/>
<br/>āha | prapañcasyeti | brahmabhinnatvaṃ yadi paramārthasadbhavet tadā
<br/>tatpratiyogikaniṣedharūpatā syāt na tvevamityarthaḥ | tarhi sati
<br/>svaprakāśajñāne śūnyatvābhidhānaṃ kathamityata āha | avicāri-
<br/>teti | jñānabhinnaṃ kimapi nāstītyeva śūnyatetyarthaḥ | tathāpīti |
<br/>viṣayaviṣayibhāvasya tvayā'nabhyupagamāditi bhāvaḥ | vastugatyeti |
<br/>tasyāpi prapañcāntargatatvādityarthaḥ | vyavahāraṃ samarthayati | sambṛtyeti |
<br/>nanu viṣayaviṣayibhāvaḥ ka ityata āha | sa ceti | vedyaniṣṭha iti |
<br/>tena prapañcena sahaiva nivarttata ityarthaḥ | na ca naiyāyikānāmiva
<br/>jñānaniṣṭhaḥ jñānasyāpāramārthikaprapañcena sambandhābhāvāditi bhāva |
<br/>asmin darśane vedāntadarśane | nanvevaṃ ghaṭapaṭādīnāṃ ghaṭajñānapaṭa-
<br/>jñānādīnāṃ ca kathaṃ bhedābhimāna ityata āha | avidyaiva hīti |
<br/>anādyavidyāvaśāttathā'nubhava ityarthaḥ | eka evānubhavo brahmātmakaḥ
<br/>kathamavidyāvaśādapi bhedena bhāsatāmityanupapattiṃ dṛṣṭāntena nira-
<br/>syati | gaganamiveti | tadāstāmiti | idānīṃ yogācāra-
<br/>matanirāsāya pravṛtto'haṃ vedāntimatamagre nirākariṣyāmītyarthaḥ |
<br/>vedāntimatasya sunirasatvamupahāsena darśayati | kimiti |
<br/>vahitrasya cirasādhyatvamārdrakasyāpi ca nivarttanīyatvaṃ yathā tathā
<br/>yogācāramatasya durnirasatvamasya tu sunirasatvamityarthaḥ ||</p>
<p>bhagīº ṭīº | teṣāmeva mataṃ prapañcayati | tathāhīti |
<br/>svaprakāśatayā tajjñānarūpamityarthaḥ | evaṃ śrautaṃ nityatvādivyapadeśaṃ
<pb n="506"/>
<br/>samarthayati | śūnyatvādeveti | kālāvacchedakānāmupādhīnāma-
<br/>bhāvādeva brahmaṇi na kālāvaccheda iti nityatvamuktaṃ śrutau vastuto
<br/>na tatra dharmmaḥ kaścidityarthaḥ | ataeva deśasya śūnyatvādeva viśeṣā-
<br/>bhāvaḥ bhedarūpadharmmābhāva ityarthaḥ | prapañco jñānabhinno ghaṭādiḥ |
<br/>avicāriteti | sattvāsattvābhyāmanirvacanīyaghaṭādyapekṣayetyarthaḥ | nanu
<br/>prapañcaḥ prakāśata ityanubhavasiddham, tasya jñānāntaraprakāśyatve dvaitā-
<br/>pattyā brahmaprakāśyatāyāṃ brahmavat prapañcopi vāstavaḥ syāt, brahmaṇaśca
<br/>pramāṇatvādgrāhyalakṣaṇaṃ cāvarjanīyamityāha | tathāpīti | brahmaṇaḥ
<br/>svātmani dharmmiṇi pramāṇatvepi bādhakāt prapañcāṃśe bhramatvamevetyāha |
<br/>vastugatyeti | samvṛttyā tviti | yathā tayorādhārādheyabhāvo na
<br/>tāttvikastathā'smākaṃ samvṛttyā viṣayaviṣayibhāvopītyarthaḥ | vedyaniṣṭha
<br/>iti | asmin vedāntanaye | sa viṣayaviṣayibhāvaḥ | vedyaniṣṭhaḥ,
<br/>na tu naiyāyikānāmiva jñānātmakabrahmaṇā pāramārthikenāpāramā-
<br/>rthikaprapañcasya sambandhābhāvādityarthaḥ | avidyaiveti | jñānā-
<br/>sambandhepi prapañcasya prapañcasambandhitāvyavahāro na satyaḥ, kintvavidyā-
<br/>nibandhana ityarthaḥ | nanu ghaṭajñānapaṭajñānayorbhedavyavahāro na syāt,
<br/>brahmaṇo nirūpakasyābhedādityata āha | tattaditi | avidyāta
<br/>ekamapi tattadviṣayopadhānena bhinnamiva bhāsata ityarthaḥ | tadayaṃ
<br/>vedāntipakṣo nedānīṃ dūṣyate, aprasaktatvāt, jñānabhinnaṃ grāhyama-
<br/>līkamityabhyupagamācca, yogācāramatanirāsasyaiva prakṛtatvādityāha |
<br/>tadāstāmiti ||</p>
<pb n="507"/>
<p>raghuº ṭīº | aupacārikaṃ nityatvādivyavahāraṃ samarthayati |
<br/>śūnyatvādevetyādinā | śūnyatvāt dvitīyavirahāt | nanu bādhyopi
<br/>tāvatprapañcaḥ prakāśate, prakāśaścāsya yadi jñānāntaraṃ ? tadā dvaitā-
<br/>pattiratha brahmaiva, tadā yathārthānubhavasya brahmaṇo viṣayatvāt prapañcasya
<br/>pāramārthikatvaprasaṅga ityāśayena pṛcchati | tathāpīti | vastutaḥ prapañcaḥ
<br/>prakāśata ityeva na, āvidyakastu tathā vyavahāra iti pariharati |
<br/>vastugatyeti | saṃvṛttyā avidyayā | vedyaniṣṭha iti | āvidyakasya
<br/>āvidyakaprapañcasambandhasya ca tasya paramārthasati brahmaṇyasambhavāditi
<br/>bhāvaḥ | ghaṭapaṭādyanubhavabhedavyavahāraṃ samarthayati | tattaditi |
<br/>evaṃ ca prapañcavattasyā''vidyakaprakāśāntarasvīkārepi na kṣatirityapi
<br/>mantavyam | atha nirasyantu śūnyatāmaupaniṣadā dvaitavādinastu katham |
<br/>tathaiva | tathāhi, asiddhaiva cecchūnyatopeyate kimaparāddhaṃ vyavahāra-
<br/>siddhayā pūrṇatayā | anubhavabalāditi cet, tadidaṃ viparītam |
<br/>na khalu svapnepi śūnyatā svārasikasya kasyāpyanubhavasya gocaro'pi
<br/>tu pūrṇataiva, anubhavopagame ca kva nāma śūnyatā | prapañce bādhakā-
<br/>diti cet, na, prāgeva dattottaratvāt | api ca kimidaṃ
<br/>śūnyatvaṃ nāma ? | abhāva iti cenna, avirodhāt | sārvadiko'bhāva
<br/>iti cet, tathāpyavirodha eva, kvacit kasyacidabhāvopagamāt |
<br/>sārvatrika iti cet, tathāpi tathaiva, ekena sambandhena sato'pi
<br/>sambandhāntareṇāsattvopagamāt | sarveṇa sambandheneti cet, kasyābhāva
<br/>iti vaktavyam | sarveṣāmiti cet, sarvakāladeśasambandhaprati-
<br/>yogināmupagamepi śūnyataiveti mahadāścaryam ||</p>
<pb n="508"/>
<p><b>tasmādanubhavavyavasthitau anātmāpi sphuratītyavarja-
<br/>nīyametat | tatsiddhau tallakṣaṇamapi kiñcidastyeva |
<br/>tacca bāhyāvirodhe jñānānityatāyāṃ tanniṣṭhamubhayaniṣṭhaṃ
<br/>vā, bāhyavirodhe jñānaniṣṭhameva, tannityatāyāṃ tu grāhya-
<br/>niṣṭhameveti | tathāhi, lakṣyastāvadatra viṣayaviṣayi-
<br/>bhāvaḥ | sa ca prakāśasya satastadīyatāmātrarūpaḥ
<br/>svabhāvaviśeṣaḥ | svabhāvatvādeva ca nopakārāntara-
<br/>mapekṣate, tanmātrīyatvādeva ca nānyadīyaḥ |</b></p>
<p>śaṅkaº ṭīº | tasmāditi | bāhyasyālīkatvepi tadanubhavastāva-
<br/>dasti, tathā cānātmā sphuratīti tvayā svīkarttavyamiti prakāśa-
<br/>mānatvādīnāṃ hetūnāmanaikāntikatvāditi bhāvaḥ | tatsiddhāviti |
<br/>anātmasphuraṇasiddhāvityarthaḥ | tallakṣaṇaṃ grāhyalakṣaṇam | bāhyāvirodhe
<br/>bāhyapāramārthikatve | tanniṣṭhamiti | jñānaniṣṭhamityarthaḥ | ubhayaniṣṭha-
<br/>miti | jñānajñeyaniṣṭhamityarthaḥ | etacca sākāravijñānamate |
<br/>jñānanityatāyāmiti | vedāntipakṣe grāhyaniṣṭhameva | anyathā
<br/>ghaṭaṃ jānāmīti sarvadā'nuvyavasāyaprasaṅgāt | idānīṃ svamatena
<br/>viṣayaviṣayibhāvamupapādayati | tathāhīti | prakāśasyeti vadatā
<br/>jñāyateneneti vā jñānaṃ jānātīti vā jñānaṃ jñaptirvā jñāna-
<br/>mityādi jñānaśriyā jñānapade kṛtaṃ vikalpajātaṃ nirastam |
<br/>sata ityanena śūnyatānirāsaḥ | tadīyateti | ghaṭajñānaṃ paṭajñāna-
<br/>mityatra ṣaṣṭhyarthonubhūyamāna upapāditaḥ, mātrapadena ghaṭajñānasya
<br/>paṭaviṣayatāprasaṅgo nirastaḥ, svabhāvapadena copakārādyadhīnatvaṃ
<pb n="509"/>
<br/>viṣayitvasya nirastam | viśeṣapadena ca jñānābhāvajñānasamavāyayoḥ
<br/>svarūpasambandhepi viṣayatvaṃ nirastam | nanvetāvatā jñānaviṣayayoḥ
<br/>svarūpaṃ viṣayaviṣayibhāva ityukta bhavati, taccātiprasaktaṃ, caitraḥ
<br/>kiñcit jānātyayañca ghaṭa iti svarūpadvayajñānepi tadviṣayatāyā
<br/>ajñānādatiriktaiva sā vācyā, svarūpaṃ ca pratisvamagnamityananugamaḥ |
<br/>maivam | svarūpadvayajñānepi tadupaśliṣṭatāyā ajñānāt | anyathā
<br/>viṣayatāmādāyāpyapratīkārāt, bhavati hi caitro jānāti kvaci-
<br/>dasya jñānasya viṣayateti jānatoyaṃ ghaṭaṃ jānāti na veti sandehaḥ,
<br/>viṣayatayāpi jñānasya svarūpasambandhasyaivābhyupagamāt | anyathāti-
<br/>prasaṅgāt | ananugamastu na prakṛte doṣaḥ | anugataṃ tu tannirūpaṇa-
<br/>yogyatvaṃ tadviṣayatvamiti | tanmātrīyatvādeveti | tannirūpaṇā-
<br/>dhīnanirūpaṇatvādityarthaḥ | etādṛśī ca saviṣayatecchākṛtyorapi,
<br/>paraṃ tu na sā svābhāvikī, kiṃ tu jñānaupādhikī, jñānasya
<br/>tu svābhāvikīti viśeṣaḥ | ata eva viṣayapravaṇatvaṃ jñānasyaiva,
<br/>na tu tayoḥ, lakṣaṇamapi tadeva jñānasya | yadicchādhikaraṇa-
<br/>kṣaṇāvyavahitapūrvvakṣaṇasthitikasamānādhikaraṇajñānasyaivecchāyā viṣaya-
<br/>pratinibandhanaprayojakatvādevañceśvarecchāyā api svaviṣayatāyāṃ
<br/>nityajñānasyaiva niyāmakatvamiti bhāvaḥ ||</p>
<p>bhagīº ṭīº | tasmāditi | anubhavabalājjñānabhinnameva
<br/>tatra bhāsata ityabhyupagame grāhyagrāhakayorabhedasādhanānyanaikāntikā-
<br/>nītyarthaḥ | tacceti | bāhyaṃ pāramārthikaṃ jñānamanityamiti
<pb n="510"/>
<br/>naiyāyikapakṣe jñānaniṣṭhameva tadviṣayatvaṃ vācyam, jñānanityatve tu
<br/>tasya jñānaniṣṭhatvājjānāmītyanuvyavasāyaḥ sadaiva syādityarthaḥ |
<br/>sākāravijñānavādimatam, ubhayeti | jñānamarthaścetyubhayam |
<br/>yogācāramataṃ bāhyeti | bāhyālīkatve pāramārthikajñānaniṣṭhameva
<br/>tadityarthaḥ | sāṅkhyamatam, tannityatāyāmiti | atroktaiva yuktiḥ |
<br/>svamate jñānaniṣṭhasya viṣayaviṣayibhāvasya lakṣaṇamāha | sa ceti |</p>
<p>nanu ko'yaṃ svabhāvaḥ | svasya bhāvo dharmmo vā svabhāvaḥ sva
<br/>eva vā bhāvaḥ | nādyaḥ, jñānasya dharmmo ghaṭatvādītyabhyupagame
<br/>sākāramatapraveśāpatteḥ | nāntyaḥ, viṣayasyāpi jñānātmani praveśe
<br/>vijñānavādimatāpatteḥ, svarūpamātrasyātiprasañjakatvāt | svarūpa-
<br/>viśeṣasya cāvyāpakatvāt | kiñca tadīyeti chapratyayasya tasyeda-
<br/>mityarthe'nuśāsanāt viṣayasambandhitvamarthaḥ pratīyate, tadyadi jñāna-
<br/>niṣṭham, tadā ghaṭo jñānaviṣaya iti sāmānādhikaraṇyadhīrna
<br/>syāt | atha viṣayaniṣṭhameva, tadā jñānāgrahepi tadgrahaprasaṅgāt |
<br/>api ca jñānena tatprāgabhāvasamavāyayorapi svarūpasambandhāttayorapi
<br/>viṣayatvāpattiḥ, ghaṭapaṭobhayaviṣayakasamūhālambane ghaṭatvena ghaṭo
<br/>viṣayo na paṭatveneti paṭatvaprakārakaviṣayatāyāṃ ghaṭatvaprakāraka-
<br/>viṣayatayā samaṃ bhedagrahādekameva jñānaṃ svato bhidyeta, kiñcaivaṃ
<br/>vastuto ghaṭaviṣayakajñānavatyeva kiñcidayaṃ jānātīti jñāne ghaṭe
<br/>ca jñāte ghaṭaviṣayakajñānavānayaṃ na veti saṃśayo na syāt, jñāna-
<br/>ghaṭasvarūpayorniścayāt, ato viṣayatākhyaṃ dharmmāntarameva jñāna-
<br/>viśeṣaṇatārūpaṃ svīkāryam | atha jñānajanyavyavahāraviṣayatvam,
<pb n="511"/>
<br/>na cātmāśrayaḥ, viṣayatvasya sāmānyataḥ siddheḥ, anyathā''śrayāsiddhe-
<br/>rlakṣaṇasyeti cenna | upekṣājñānāvyāpteḥ, tena vyavahārājananāt,
<br/>tadyogyatāyāstadavacchedakarūpāparicaye'jñānāt, tatparicaye vā
<br/>tasyaiva lakṣaṇatāpatteḥ |</p>
<p>atrāhuḥ | jñānasvarūpameva viṣayatvam, na cātiprasaṅgaḥ, eka-
<br/>jñānasvarūpasya taditarajñānānātmakatvāt | viśiṣya tu ghaṭajñāna-
<br/>ghaṭayostatsvarūpameva tadviṣayatvam | tattadghaṭajñānānāṃ pratisvaṃ bhedepi
<br/>ghaṭatvenaivānugatadhīrdaṇḍatveneva daṇḍinām |</p>
<p>yadvā jñānasvarūpatvepi viṣayatāyāmanugamo jñānatvaupādhika
<br/>eva, jñānamātrasyaiva saviṣayakatvāt, chapratyayārthaśca sambandhastatra
<br/>viśiṣṭabuddhyādijanakatvameva, sambandhāntarābhāve tasyaiva sambandha-
<br/>rūpatvāt, rūpasya samavāya itivat samavāyasyaikatvāt | na ca
<br/>samūhālambane'nupapattiḥ, samavāyavadavacchedabhedenaiva tadupapatteḥ |
<br/>nāpi saṃśayānupapattiḥ, jñānaghaṭasvarūpagrahepi sambandhāntaraṃ vinā
<br/>tadviśiṣṭadhījanakatvasya tadīyatvasyāgrahāt | anuvyavasāyollekha-
<br/>yogyāsādhāraṇadharmmāgrahasya pratibandhakatvācca | anyathā'tirikta-
<br/>viṣayatāpakṣepi tatpratītisambhavenāpratīkārāt |</p>
<p>yadvā jñānavṛttitadanuvyavasāyakāraṇatāvacchedakatvameva jñāna-
<br/>viṣayatvam | na ca tadanuvyavasāyasya tadviṣayakavyavasāyarūpatāyā-
<br/>mātmāśrayaḥ, sāmānyato viṣayatvasya jñānatvādityuktatvāt |</p>
<p>yadvā jñānajanyecchāgocaratvayogyatā tadviṣayatā | yogyatā-
<br/>vacchedakaṃ ca tattatsvarūpameveti nopekṣājñānāvyāptiḥ | prakāśasyeti
<pb n="512"/>
<br/>tvicchādivyāvarttanārtham | janakajñānaviṣayaupādhikatvenaiva saviṣa-
<br/>yakatvavyavahāropapatteḥ |</p>
<p>nanu kimatra niyāmakam, vaiparītyasyāpi suvacatvāt | atha
<br/>sarvaṃ na saviṣayakam, kintu kiñcidevetyatra niyāmakaṃ nātmadharmmatvam,
<br/>adṛṣṭe'tivyāpteḥ, tadajñānepi tathāvyavahārācca, kintu jñānatvam,
<br/>icchādau tadaupādhikam, na tu vaiparītyam, jñāne tadasambhavāt,
<br/>upādhitvenābhimatānāmicchādīnāmagretanatvāt, teṣāṃ viṣayaprati-
<br/>niyame jñānaviṣayatvasyaiva niyāmakatvācca, upekṣājñāne tadasambhavācca,
<br/>ata eva jñānatvanibandhana eva viṣayatānugama iti na tadartha-
<br/>matiriktaviṣayatā'bhyupagamyate | maivam | kiṃ jñānaviṣayataiva
<br/>tajjanyecchāviṣayatā, kiṃ vā tadviṣayakajñānajanyatvamevecchāyā-
<br/>stadviṣayatvam | nādyaḥ, jñānanāśe sati icchāyā nirviṣayatāpatteḥ |
<br/>nāntyaḥ, jñānānavagamepyavagamyamānatvāt, janakajñānasyāniyataviṣaya-
<br/>tvepīcchāyā niyataviṣayatvācca |</p>
<p>atrāhuḥ | yathā ghaṭādinā svasambandhe samavāyasyābhedenaiva
<br/>sambandharūpatvam, rūpādisambandhe tu tattvena, tathā jñānasyāpi
<br/>ghaṭādinā svasambandhe svasambandharūpatvamabhedena, icchādisambandha-
<br/>rūpatvantu bhedena | nanvayaṃ paurvāparyasambandho'nugatadharmagarbho na ca
<br/>ghaṭecchātvādikaṃ jātirasti, ghaṭagocarecchātvādinaiva tattve'nyo-
<br/>nyāśraya iti cenna, na hīcchākāraṇatvameva jñānasyecchāsambandha-
<br/>rūpatvam, kintu jñānasvarūpameva tathā, niyāmako hi janyajanaka-
<br/>bhāvaḥ saṃskāravat | na caivaṃ janakajñānopagame sannapi prayatno
<pb n="513"/>
<br/>nirviṣayaḥ syāt, tathā ca pravṛttyaniyamaḥ syāditi vācyam |
<br/>tathāpi taṃ karomi na tu vedmīti kadācijjñānopagamāt,
<br/>jñānāntaraṃ tatrotpadyata iti tu tulyam | tathāpi prayatnajanakaṃ
<br/>jñānaṃ nāsti, tacca sambandharūpamiti cet, na, tadviṣayatvena tasya
<br/>kāraṇatā, tadviṣayajñānamātrasyaiva sambandhatvarūpatvāt | na caivamīśva-
<br/>recchādikamaviṣayaṃ syāt, janakajñānābhāvāditi vācyam |
<br/>yadviṣayakasya jñānasya yadviṣayakecchādhikaraṇakṣaṇāvyavahitapūrvakṣaṇe
<br/>niyamena yatsattvam, tajjñānaupādhikamicchāyāstadviṣayatvamityasye-
<br/>śvarecchāsādhāraṇasya niyāmakatvāditi saṅkṣepaḥ |</p>
<p>nanu tadīyatāniyāmakaṃ tenopakṛtatvaṃ tanniṣṭhopakārajanakatvaṃ
<br/>vā tatra nāstītyata āha | svabhāvādeveti | upakārādhānepi
<br/>svabhāva eva niyāmaka iti bhāvaḥ ||</p>
<p>raghuº ṭīº | tasmāditi | anubhavo hi kaścididaṃ nīla-
<br/>miti, kaścicceme nīlapīte mithobhinne iti, na ceyaṃ vyavasthā
<br/>jñānākāreṇopapādayituṃ śakyate iti sato'sato vā jñānabhinnasya
<br/>bhānamāvaśyakamityarthaḥ | tatsiddhau bāhyagrāhyatvasiddhau | tallakṣaṇaṃ
<br/>grāhyatvaniyāmakam | tacca vyavahāraviśeṣanimittaṃ jñānārthayo-
<br/>rviṣayaviṣayibhāvarūpaṃ, bāhyāvirodhe bāhyasya pāramārthikatve, tanniṣṭhaṃ
<br/>jñānaniṣṭham | ubhayaniṣṭhaṃ jñānamarthaścetyubhayam | grāhyamalīkaṃ jñānaṃ
<br/>cānityamitiyogācāramate prāha | bāhyeti | jñānaṃ nityaṃ prapañcastu
<br/>atāttvika iti vedāntimate tvāha | tannityatāyāmiti |
<br/>nimittamuktaṃ prāk |</p>
<pb n="514"/>
<p>kecittu ghaṭādivyavahāraprayojakasya tadviṣayatvasya nityajñāna-
<br/>niṣṭhatve sarvadā tadvyavahārāpattiḥ, nityajñānasvarūpānatiriktasya ca
<br/>tasya sāmagrīviśeṣajanyatāyā vaktumaśakyatvāt | evaṃ ghaṭaviṣayatvenānu-
<br/>vyavasāyadaśāyāṃ paṭaviṣayatvenāpi tadāpattirityāhuḥ | taccintyam |</p>
<p>prakāśasyetyādi | tadīyatā tatsambandhitvam | svabhāvaḥ svarūpam |
<br/>tathā ca jñānasvarūpameva jñānasyārthena sambandhaḥ, sambandhasambandhino-
<br/>ścābhedo na doṣāya, sarvatra svarūpasambandhe tathaiva kalpanāt |
<br/>sāmānyataśca viṣayatā jñānasvarūpam, ghaṭādiviṣayatā tu sambandhinā
<br/>ghaṭādinā anugatā, jñānaviśeṣā eva saṃyogaviśeṣā iva ghaṭā-
<br/>dīnāṃ sambandhāḥ, vyavahāranimittaṃ ca jñānaniṣṭhamarthasambandhitvam,
<br/>nārthaniṣṭhaṃ jñānasambandhitvam, atītānāgatajñānavyavahārānurodhā-
<br/>diti vadanti |</p>
<p>daṇḍapuruṣasaṃyogāḥ jñānaghaṭaviṣayatā itivacca jñānaghaṭāviti
<br/>samūhālambanepi na viśiṣṭavyavahārādiḥ jñānaviśeṣasyaiva tatra
<br/>tantratvāditi |</p>
<p>atra vadanti | yadi jñānasvarūpameva viṣayatā, tadā ghaṭa-
<br/>paṭāviti samūhālambanasya paṭatvaghaṭatvāvacchinnaghaṭapaṭīyasvātmaka-
<br/>viṣayatāśālitvādbhramatvāpattiḥ | atha yathā samavāyo'navacchinna
<br/>eva sattāyā, rūpasaṃyogādyavacchinnaśca rūpasaṃyogādeḥ sambandhastathā
<br/>nirvikalpakaṃ jñānamanavacchinnameva, savikalpakaṃ tu tattatprakārāva-
<br/>cchinnaṃ viṣayatā, samūhālambane ghaṭapaṭatvādyavacchinnaṃ jñānaṃ ghaṭāde-
<br/>rbhrame tu ghaṭatvādyavacchinnaṃ paṭāderityadoṣa iti cet, tarhi
<pb n="515"/>
<br/>ghaṭajñānaṃ jñāto ghaṭa ityeva syāt, na tu ghaṭatvena ghaṭajñānaṃ
<br/>ghaṭatvena ghaṭo jñāta iti, ghaṭatvasya sambandhakoṭau praveśāt, na hi
<br/>bhavati nīlatvena nīlo ghaṭo nīlatvena ghaṭanīlimeti,<sup><small>1</small></sup>
<br/>tadavacchinnatvaṃ ca yadi dharmmāntaraṃ, tadā bhāṣāntareṇātirikta-
<br/>viṣayatāsvīkāraḥ, atha tadubhayameva, tadā'tītānāgataviśeṣaṇake-
<br/>'pratīkāraḥ | api ca yadi vijñānaṃ svarūpeṇa ghaṭādibhiḥ
<br/>sambaddhamiti teṣu vyavahāramādhatte, tadā svātmani svābhāve
<br/>svakālādāvapyādadhyāttairapi samaṃ tasya svarūpeṇa sambaddhatvāt | kiṃ
<br/>ca yadi viṣayatā tattvaṃ vā nātiricyate, tadā kathaṃ tadviṣaya-
<br/>kecchādisāmānye tadviṣayakajñānānāṃ kāraṇatvamananugatatvāt,
<br/>sambandhatvena cānugame'tadviṣayake tatsambandhāntaraśālini jñāne-
<br/>'tiprasaṅgaḥ, tasmādatiriktaiva viṣayatā, tadviśeṣāstu prakāratvādayaḥ,
<br/>evaṃ viṣayatātvādikamapi | etena pratiyogitvādhikaraṇatvādayo
<br/>vyākhyātāḥ | saptapadārthīpravādastu vaiśeṣikaprasiddhimanuruddhyaiva |
<br/>athaivaṃ sambandhānantye'navasthā syāt, syādeva, yadi kvacidapi svarūpa-
<br/>sambandhena na pratīkāraḥ, anyathā'nupapatterdurvāratvāt, sā ca jñāna-
<br/>niṣṭhā jñānasya ca niyatakāryajanakatāvacchedakatayā kalpanīyā,
<br/>tatpratiyogitayā cārthe viṣayavyavahāraḥ |</p>
<p>pare tu viṣayatvaviṣayitve bhinne evārthajñānayoḥ pratiyogi-
<br/>tvānuyogitve iva bhāvābhāvayorityāhuḥ |</p>
<note n="515.1"><p>nīlamiti 2 puº pāº |</p></note>
<pb n="516"/>
<p>yattu tadgocaravyavahārajanakatvameva tadviṣayatvamiti, tatrāstāṃ
<br/>vyavahārasya tadgocaratvavicāraḥ, kiñcideva vijñānaṃ kvacideva
<br/>vyavahāramādhatte nānyatretyatra niyāmakaṃ vaktavyam, janakatvaṃ ca na
<br/>phalopadhānam, sarvatra tadabhāvāt | nāpi yogyatā, avacche-
<br/>dakānirvacanāt | itthaṃ ca svabhāveti svīyabhāvārthakaṃ, prakāśasyeti
<br/>icchādinirāsāyetyuttaragranthānurodhena varṇayanti |</p>
<p>vastuta icchādayopi saviṣayakā eva | teṣāṃ janakajñānopādhikaṃ
<br/>saviṣayatvamiti cet, janakajñānaviṣayatvaṃ janakaṃ jñānaṃ vā na
<br/>tadviṣayatvam, atiprasaṅgāt, īśvarecchādāvabhāvācca | atha yadviṣayatvena
<br/>jñānasyecchājanakatvam tadviṣayakaṃ jñānameva tadviṣayatvamiti cet, na
<br/>tarhīśvarecchādikaṃ sarvaviṣayaṃ syāt, sarvaviṣayatvenecchādyanutpādaka-
<br/>tvāt | syācca sukhādīcchāyā api duḥkhābhāvādiviṣayatvam | atha
<br/>yadviṣayakajñānasya yadviṣayakasamānādhikaraṇecchādisamayāvyavahita-
<br/>pūrvasamaye tādṛśecchādisamaye vā niyamataḥ sattvaṃ tadviṣayakaṃ
<br/>jñānameva tathā | suvacaśca mahāpralayāvyavahitapūrvakṣaṇa eveśvarecchādhi-
<br/>karaṇasamayāvyavahitapūrvaḥ samaya iti cet, tarhi pākādīcchāyā
<br/>iṣṭasādhanatādiviṣayatāpi syāt, na syācca kṛteḥ pākādiviṣayatvaṃ,
<br/>tadavyavahitapūrvakṣaṇe pākādijñānāntare mānābhāvāt | syāccecchāyāḥ
<br/>kṛtyutpādasamaye nirviṣayatvam, icchānantaraṃ tādṛśaṃ jñānaṃ tadanantaraṃ
<br/>kṛtiḥ, tadanantaraṃ tādṛśaṃ jñānāntaraṃ kiṃ vā yugapadyogyātmaguṇa-
<br/>dvayotpādamupetyecchākṛtyutpādasamaye niyamatastādṛśaṃ jñānāntaraṃ
<br/>kalpanīyamiti cet, tarhi lāghavāt saṃskāre gatyantarābhāvācca
<pb n="517"/>
<br/>teṣāṃ svataḥ saviṣayatvasyaiva kalpayitumucitatvāt, bādhakābhāvāt |
<br/>etena kimasmākamanugatarūpavivecanena, kiñcit jñānaṃ kācidvā
<br/>tadviṣayatā kasyacidicchāderviṣayatvamiti parāstamiti kṛtaṃ
<br/>pallavitena |</p>
<p><b>kimasya phalamiti praśnaprasaṅgepi bahistadgocaravyava-
<br/>hārapravṛttirāntaramapi tena jñānanirūpaṇam | kuto'-
<br/>yamīdṛgityanuyogepi sāmagrīśaktirevottaraṃ kāryakāraṇa-
<br/>vat | anyathā tatrāpyupakārāntarāpekṣāyāmanavasthā,
<br/>tadanapekṣāyāṃ (vā) sādhāraṇyaṃ kena vāryam<sup><small>1</small></sup> | tena tadeva
<br/>kriyate, anenāpyetadeva viṣayīkriyata iti viveca-
<br/>nīyam | viṣayīkriyata iti ko'rthaḥ, kriyata ityapi
<br/>ko'rtha iti vicāraṇīyam, kāryotpādanameva karaṇaṃ,
<br/>tadīyatayotpattireva viṣayīkaraṇamiti vivecanīyam |
<br/>upakārastu yathā'tra vijñānasvarūpātirikto nāsti,
<br/>tathā'trāpi kāryasvarūpātirikto nāstīti prati-
<br/>sandheyamiti |</b></p>
<p>śaṅkaº ṭīº | kimasyeti | viṣayaviṣayibhāvasambandhasya kiṃ
<br/>phalamityarthaḥ | phalamantareṇārthakriyājanakatvarūpaṃ sattvamevāsya na
<br/>syāditi bhāvaḥ | bāhirvyavahāra eva phalamantare'pi jñānanirūpaṇa-
<br/>mityāha | bahiriti | yadyapyupekṣājñāne bahiṣphalaṃ nāsti jñāna-
<note n="517.1"><p>vāryeta iti 3 puº pāº |</p></note>
<pb n="518"/>
<br/>vādhāvirāme cāntaḥ phalaṃ nāsti, tathāpi svaviṣayaviṣayaka-
<br/>saṃskārotpādanamubhayatrāpi phalamityarthaḥ | īdṛgiti | niyataviṣaya
<br/>ityarthaḥ | sāmagrīti | svakāraṇabalānniyataviṣayamevotpannamityarthaḥ |
<br/>svaprakāśe'pi sāmagrīśaktereva tvayā niyāmakatvopagamāditi
<br/>bhāvaḥ | kāryakāraṇavaditi | yathā kāryyasya tādrūpye kāraṇameva
<br/>niyāmakamityarthaḥ | anyatheti | yadi kāraṇena kārye kaści-
<br/>dupakāraḥ pratiniyamaṃ pratyādhīyata ityabhyupagamyeta tadopakārarūpepi
<br/>kāryye syādupakārādhānamityanavasthā syādityarthaḥ | sādhāraṇyaṃ
<br/>ekasyaiva sarvakāryakāritvam | pūrvvapakṣyāha | teneti | siddhāntyāha |
<br/>anenāpīti | pūrvvapakṣyāha | viṣayīkriyata iti | siddhāntyāha |
<br/>kriyata iti | pūrvvapakṣyāha | (viṣaya)kāryeti | siddhāntyāha |
<br/>tadīyatayeti | nanu tathāpi viṣayapratiniyamaṃ prati kaścidupa-
<br/>kāro'bhyupeya evetyāha | upakārastviti | upakārāntare'navasthāyā
<br/>uktatvāditi bhāvaḥ | kāraṇasvābhāvyameva pratiniyataviṣayaka-
<br/>jñānotpattau niyāmakaṃ, jñānasvābhāvyameva tanmātraviṣayatāyāmiti
<br/>siddhāntasāraṃ prativandimukhena draṣṭavyam ||</p>
<p>bhagīº ṭīº | kimasyeti | phalaṃ vinā'rthakriyājanakatva-
<br/>lakṣaṇaṃ sattvaṃ na syādityarthaḥ | bahistadgocarapravṛttiḥ phalam, antastena
<br/>viṣayeṇa saha jñānanirūpaṇaṃ phalamityarthaḥ | īdṛk niyataviṣaya
<br/>ityarthaḥ | kāryeti | tayā sāmagryā tadeva janyata iti yathetyarthaḥ |
<br/>tatrāpi kāryakāraṇabhāvepītyarthaḥ | sādhāraṇyam aniyatakārya-
<pb n="519"/>
<br/>kāritvamityarthaḥ | teneti pūrvapakṣiṇo vacanam | aneneti siddhā-
<br/>ntinaḥ | viṣayīti | anenedaṃ viṣayīkṛtamiti dhībalādatiriktaṃ
<br/>viṣayatvamaṅgīkāryamityarthaḥ | kriyata iti siddhāntino vacanam |
<br/>kāryeti pūrvapakṣiṇaḥ | tadīyatayeti siddhāntinaḥ ||</p>
<p>raghuº ṭīº | phalam prayojyam | praśnaprasaṅgepīti | kāryā-
<br/>nanuguṇatvepi sattvāvirodhāditi hṛdyam ||</p>
<p><b>ataeva kāryakāraṇabhāvo'pyupekṣitavya iti tu maha-
<br/>tsāhasam, tathā sati hi syādeva na syādevetyādyā-
<br/>padyeta, tathā ca prakāśatamasoranyatarasya kauṭasthyaprasaṅgaḥ |
<br/>sāṃvṛto'stviti cet, viṣayaviṣayibhāvo'pyevamastu,
<br/>yadi viṣayakāryayorbalavatī bādheti sāṃvṛtaḥ nocedeva-
<br/>miti dvayī gatiḥ |</b></p>
<p>śaṅkaº ṭīº | upakārādhāne'navasthā tadanādhāne ca sādhā-
<br/>raṇyamityetasmādeva doṣāt kāryakāraṇabhāva eva vayaṃ vipratipadyā-
<br/>mahe, kiṃ taddṛṣṭāntena viṣayaviṣayibhāvasādhanamityāśaṅkyāha |
<br/>ata eveti | sāhasameva darśayati | tathā satīti | syādeveti |
<br/>nityaṃ syādityarthaḥ | na syādeveti | alīkaṃ syādityarthaḥ |
<br/>kāraṇarāhityasya nityatvālīkatvānyataravyāpyatvādanyatarāpādanam,
<br/>yathā devadattasya gṛhāsattvaṃ maraṇānyatrasattvānyataravyāpyatvādanyatarā-
<pb n="520"/>
<br/>pādakamiti bhāvaḥ | apavyākhyānamanyat | kāryakāraṇabhāvā-
<br/>bhāvepi vipakṣadaṇḍamuktvā viṣayaviṣayibhāvābhāve vipakṣadaṇḍa-
<br/>māha | tathā ceti | viṣayaviṣayibhāvābhāvo yadi jñānā-
<br/>bhāvādhīnastadā tamaḥkauṭasthyaṃ viṣayābhāvādhīnaścettadā prakāśa-
<br/>kauṭasthyam jagatāmāndhyameva tamaḥ | nanu kāryakāraṇabhāvaṃ nāva-
<br/>jānīmahe, yena syādeva na syādeveti vā syādapi tu sāmvṛto-
<br/>stītyāha | sāmvṛta iti | dvayī gatiriti | balavati bādhake
<br/>sāmvṛtatvamasati bādhake vāstavatvamityarthaḥ ||</p>
<p>bhagīº ṭīº | ata eveti | upakārānupakārayorana-
<br/>vasthāsādhāraṇyadoṣādevetyarthaḥ | tathā satīti |</p>
<p>nanu cāhetukatvenaikena vyāpyena viruddhaṃ vyāpakadvayaṃ kathamāpādyate,
<br/>na hyekaṃ mitho virodhidvayavyāpakam |</p>
<p>atrāhuḥ | etatkālīnotpattiko 'bhāvo yadyetatpūrvakālāna-
<br/>pekṣotpattikaḥ syādetatpūrvakālīnaḥ syāt sakalakālāvṛttīdaṃ
<br/>kāryaṃ yadi nirapekṣaṃ syāt kiñcitkālāvṛttitve sati
<br/>kiñcitkālavṛtti na syādityāpādanārthaḥ | nanu kāryakāraṇa-
<br/>bhāvabhāve bādhakasattve'pi viṣayaviṣayibhāvasattvena kiñcidbādhakamiti
<br/>brūyāttatrāha | tathā ceti | prakāśo jñānam | tamo bāhyam |
<br/>bāhyaṃ yadi jñānatvaprayojakaprayojyaṃ syāt jñānajātīyaṃ syāt, evaṃ
<br/>jñānepi bāhyajātīyatvamāpādyam | tadanayorjñānabāhyayormadhye-
<br/>'nyatarakauṭasthyamekasya sadā sattvaṃ syādityarthaḥ |</p>
<pb n="521"/>
<p>yadvā viṣayābhāvādvā viṣayaviṣayibhāvābhāvo viṣayyabhāvādvā |
<br/>ādye prakāśasyaiva sattvam, antye viṣayasyaiva sattvamityarthaḥ | nanūbhayā-
<br/>bhāvāttadabhāva iti śūnyatvameva syāt, jñānaviṣayayorvyavahāraśca
<br/>sāmvṛto na vāstava ityāha | sāmvṛta iti ||</p>
<p>raghuº ṭīº | syādevetyevakāreṇa prāgasattvasya na syādevetyeva-
<br/>kāreṇa kādācitkatvasya vyavacchedaḥ | ādye anāditvaṃ, antye
<br/>cālīkatvam | matabhedena cedam | ekadeśotkīrtanena nikhilameva
<br/>kusumāñjalāvabhihitaṃ smāritam | sāmānyato'bhihitaṃ bādhakaṃ
<br/>prakṛte viśeṣe yojayati | tathā ceti | prakāśasya kāraṇāna-
<br/>pekṣatve yadyanāditvaṃ tadā'nāderbhāvasyāvināśitvāt prakāśasya
<br/>jñānasya kauṭasthyaṃ sārvadikatvaṃ syāt, yadi cālīkatvaṃ, tadā
<br/>tamaso jñānābhāvasya kauṭasthyaṃ syāditi kva kṣaṇikavijñānavādaḥ |</p>
<p>yattu kāryakāraṇabhāvābhāve bādhakamuktvā viṣayaviṣayibhāve
<br/>tadāha | tathā ceti | tamo bāhyam | kauṭasthyam ekaśeṣaḥ |
<br/>viṣayasyābhāvādyadi tadabhāvastadā prakāśasyaiva sattvaṃ, atha viṣayiṇo-
<br/>'bhāvāt tadā bāhyasyaivetyarthaḥ, atho bhayābhāvastadā śūnyataiveti bhāva
<br/>iti | tatpūrvāparagranthasandarbhābodhavijṛmbhitam | sāṃvṛto'stu kārya-
<br/>kāraṇabhāva ityanuṣajyate | iti dvayīti | yadyubhayatra balavadbādhakaṃ,
<br/>tadobhayorapi sāṃvṛtatvam, atha tadabhāvastadā vāstavatvamityarthaḥ ||</p>
<pb n="522"/>
<p><b>tadatra tattvam | na tāvadubhayaniṣṭhaṃ lakṣaṇam, sato-
<br/>'sato vā sthirasyāpi sphuraṇāt, | na ca jñānanitya-
<br/>tāyāṃ pāramārthikabāhyaniṣṭham satkāryavādavyāvṛtteḥ
<br/>sāṅkhyaprakriyāvidhvaṃsāt | na khalu pūrvvāpara(pūrva)tiro-
<br/>bhāvāvirbhāvāvantareṇa vicārasyāpyavasaraḥ | nāpyalīka-
<br/>grāhyatayā kṣaṇikajñānaniṣṭhamiti, tucchasya viśeṣā-
<br/>bhāvāt, jñānasya ca nirākāratvāt, anyatrāpya-
<br/>(pra)siddherāropayitumaśakyatvāt |</b></p>
<p>śaṅkaº ṭīº | siddhaṃ svapakṣaṃ pāriśeṣyeṇa draḍhayati | tada-
<br/>treti | bauddhamate viṣayaviṣayibhāva nirasyati | na tāvaditi |
<br/>ubhayaniṣṭhatāyāṃ viṣayasthairye tatpratibaddhasvabhāvaṃ jñānamapi sthiraṃ
<br/>syāditi doṣaḥ | sāṅkhyapakṣe tadanupapattimāha | na jñāneti |
<br/>buddhernnityatvāt tatpariṇāmo jñānamapi nityaṃ viṣayāstvāvirbhavanti
<br/>tirobhavanti ceti viṣayaniṣṭhaiva viṣayatā, tena na sarvadā viṣaya-
<br/>prakāśa iti sāṅkhyamata, tacca tadā syādyadi satkāryavādaḥ syāt
<br/>sa ca nirākṛta evetyarthaḥ | satkāryavādanirāse yuktimāha | na
<br/>khalviti | vicāreṇa hyapūrvaṃ jñānamutpādyaṃ pūrvañca nāśyaṃ anyathā
<br/>sa niṣphala eva syādityarthaḥ | yogācāramataṃ nirācaṣṭe |
<br/>nāpīti | nīlapītādīnāmalīkatve jñānameva kena viśeṣya-
<br/>mityarthaḥ | nanu svākāra eva jñānaṃ viśiṣyādityata āha |
<br/>jñānasya ceti | nanvāropitena nīladhavalādinā jñānaṃ viśi-
<br/>ṣyatāṃ raktaḥ sphaṭika itivadityata āha | anyatrāpīti ||</p>
<pb n="523"/>
<p>bhagīº ṭīº | pūrvvoktakalpeṣvanyatra bādhakāt svapakṣaṃ draḍhayati |
<br/>na tāvaditi | jñānaṃ viṣayaścetyubhayam | viṣayasya kṣaṇikatve jñāna-
<br/>viṣayau mithaḥ sambaddhāvevotpannāvityubhayaviṣayakatvalakṣaṇasattvepi
<br/>sato'sato vā sthirasya viṣayatvāttatkālotpannaṃ jñānameva viṣaṣa-
<br/>sambaddharūpamutpadyata iti tanniṣṭhameva tallakṣaṇamityāha | sata iti |
<br/>yadi jñānaṃ nityaṃ syāttadā viṣaya eva tatsambaddharūpa āvirbhavatīti
<br/>sāṅkhyarāddhāntaḥ syāt, na caivam, tatparibhāṣānirāsādityāha |
<br/>na ceti | pūrvāparetyatra tirobhāvāvirbhāvābhyāṃ yathāsaṅkhyamanvayaḥ |
<br/>nāpīti | nirākāratvādbuddhīnāṃ viṣayakṛta eva viśeṣaḥ, alīke
<br/>ca viśeṣo nāstītyalīkaviṣayajñānayoraviśeṣaprasaṅga ityarthaḥ |
<br/>jñānasyeti | sākāravijñānapakṣe ākāropi viśeṣakaḥ syānnirā-
<br/>kārapakṣe tu sopi nāstītyarthaḥ | na cānyatrākāraḥ siddho yenā-
<br/>līke tadāropaḥ syādityāha | anyatrāpīti | pramitasyaivāropā-
<br/>dityarthaḥ ||</p>
<p>raghuº ṭīº | jñānajñeyayorviṣayitvaviṣayatve jñeyajñānayośca
<br/>tannirūpakatve iti jñeye viṣayatvaṃ jñāne ca tannirūpakatāmātram,
<br/>tatrāpi jñeyaṃ pāramārthikamalīkaṃ ca jñānaṃ nityamanityaṃ ceti
<br/>matāni pāramārthikagrāhyanirūpitamanityajñānaniṣṭhaṃ viṣayitvamiti
<br/>kaṇṭharaveṇa chalataśca svamataṃ vyavasthāpayituṃ nirasyati | na tāvaditi |
<br/>lakṣaṇaṃ vyavahāraniyāmakaṃ rūpam<sup><small>1</small></sup> | kṣaṇikayoḥ sahotpannayorjñeya-
<note n="523.1"><p>satye vartamānasya asato'tītānāgatasya ityadhikaṃ 2 pustake |</p></note>
<pb n="524"/>
<br/>jñānayorviṣayitvaviṣayatve sambhavata ityata āha | sthirasyāpīti |
<br/>tathā cāvaśyake jñāne viṣayitve jñeye'tiriktaviṣayatve mānābhāva
<br/>iti bhāvaḥ | nityajñāne viṣayitvopagame sadā vyavahārāpattyā
<br/>tanniyāmakamāvaśyakaṃ kṣaṇike grāhye viṣayatvam, jñānasya tu tanni-
<br/>rūpakatāmātramiti mataṃ nirasyati | na cetyādinā | jñānasya
<br/>nityatve tadutpādavināśayorasambhavena viparītapūrvajñānanivṛtti-
<br/>yathārthāpūrvajñānotpattyarthako vicāro viphalaḥ syādityarthaḥ | tiro-
<br/>bhāvāvirbhāvau vināśotpādau | nāpīti | viṣayasya nirviśeṣatayā
<br/>viṣayakṛtasya nirākāratayā cākārakṛtasya viśeṣasyāsambhavena nīla-
<br/>pītādijñānānāṃ viśeṣānubhavānupapatterityarthaḥ | vāstavaviśeṣā-
<br/>bhāvepyāropaḥ syāttatrāha | anyatreti ||</p>
<p><b>asanta eva viśeṣakāścakāsatīti cenna, asanta iti
<br/>hyatatkālā ataddeśā iti vā akiñcidrūpā iti
<br/>vā niyatavyāvṛttimātrarūpā iti vā | prathame kāla-
<br/>deśāntarayoḥ sattvaprasaṅgaḥ | dvitīye tvaviśeṣatā |
<br/>tṛtīye nīlasyālīkasyānīlavyāvṛttirūpatāyāmanī-
<br/>lānāṃ pāramārthikatvaprasaṅgaḥ, teṣāmalīkatve tadvyāvṛ-
<br/>ttyātmano nīlasyānalīkatvāpattiḥ | tathāpyalīkatve-
<br/>'viśeṣatvam ||</b></p>
<p>śaṅkaº ṭīº | nanvatītānāgatānāmasatāmeva yathā jñānaviśeṣa-
<br/>katvaṃ tathā nīladhavalādīnāmasatāmeva viśeṣakatvaṃ syādata āha |
<pb n="525"/>
<br/>asanta iti | prathama iti | mama tvatītānāgatādīnāṃ kālāntara-
<br/>satāmeva viśeṣakatvamiti bhāvaḥ | dvitīya iti | tucchatvānna
<br/>viśeṣakatetyarthaḥ | tṛtīya iti | yatpratiyogikā vyāvṛtti-
<br/>rnnīlādistatparamārthasadityarthaḥ | tadapyalīkamiti yadi, tadā tadvyā-
<br/>vṛttirūpaṃ nīlādyeva pāramārthikamityāyātamityāha | teṣāmiti |
<br/>ubhayamapyalīkamiti yadi, tadā jñānaṃ kenaviśeṣyatāmiti
<br/>pūrvapakṣa eva doṣa ityāha | tathāpīti ||</p>
<p>bhagīº ṭīº | asatkhyātipakṣamāśrityāha | asanta eveti |
<br/>prathama iti | viśeṣaniṣedhasya śeṣābhyanujñāphalakatvādityarthaḥ |
<br/>aviśeṣaḥ alīkasya jñānāviśeṣakatvādityarthaḥ | anīlaṃ yadya-
<br/>nalīkaṃ, tatrāha | nīlasyeti | atha tadalīkaṃ tatrāha | teṣā-
<br/>miti | tathāpīti | virodhamanādṛtya nīlasyālīkatva ityarthaḥ |</p>
<p>raghuº ṭīº | asatkhyātinayenā''śaṅkate | asanta iti |
<br/>tatkālataddeśayorasanta ityarthaḥ | niyateti | kācidvyāvṛttiranīla-
<br/>mātrāt kāciccāpītamātrādityādirniyamaḥ | kāletyādi | viśeṣa-
<br/>niṣedhasya śeṣābhyanujñāphalakatvāt, anyathā viśeṣopādānavaiyarthyāt |
<br/>anīlavyāvṛtternīlasyālīkatve'nīlānāṃ pāramārthikatvaṃ vyāvṛttiprati-
<br/>yogināmanīlānāmalīkatve vyāvṛtternīlasyāpāramārthikatvam, vidhi-
<br/>niṣedhayorekatarāpāramārthikatve'nyatarapāramārthikatvadhrauvyasyollaṅghane ca
<br/>dvayorapyalīkatve na viśeṣa ityāha | nīlasyetyādinā ||</p>
<pb n="526"/>
<p><b>tena rūpeṇāviśeṣatvameveti cet, atha viśeṣaḥ kena |
<br/>nīlapītādineti cet tat kiṃ tato'dhikam ? analīkaṃ
<br/>tarhi syāt | anadhikaṃ cet kutastenāpīti ||</b></p>
<p>śaṅkaº ṭīº | nanu nīlādīnāmalīkatvena rūpeṇa na jñāna-
<br/>viśeṣakatvaṃ brūma ityāha | teneti | tarhi yena rūpeṇa jñāna-
<br/>viśeṣakatvaṃ nīlādīnāṃ tadalīkameva vācyamityāśayena pṛcchati |
<br/>atheti | tenāpīti | atra viśeṣa ityanuṣaṅgaḥ ||</p>
<p>bhagīº ṭīº | nanvalīkayoralīkatvena na mitho virodha ityāha |
<br/>teneti | taditi | tat nīlādi tato'līkādadhikaṃ bhinna-
<br/>mityarthaḥ | anadhikamiti | nīlādyalīkādanadhikamabhinnamiti
<br/>cet, tato na viśeṣakatvaṃ tasyetyarthaḥ ||</p>
<p>raghuº ṭīº | yathā bhavatāṃ sattvenāviśiṣṭānāmapi nīlapītādīnāṃ
<br/>mitho viśeṣastathā'smākamasattvenāviśiṣṭānāmapi syādityāśaṅkate |
<br/>tena rūpeṇeti | tat nīlādikam | tataḥ alīkāt | adhikaṃ
<br/>bhinnam | anadhikaṃ alīkādabhinnaṃ cet, kutastenāpi viśeṣa iti |
<br/>asmākaṃ tu nīlapītādīnāṃ pāramārthikānāṃ nīlatvapītatvādinaiva
<br/>viśeṣa iti bhāvaḥ |</p>
<p><b>vāsanāvaśādviśeṣāḥ sphurantīti cet, sphurantu, kaḥ
<br/>kāraṇe vipratipadyate, te tu nīlādayo yadyakiñcidrūpāḥ,
<pb n="527"/>
<br/>kathaṃ viśeṣāḥ, taditararūpeṇākiñcidrūpatve tena rūpeṇa
<br/>kiñcidrūpā eveti brūmaḥ | vicārāsahatāmātramalī-
<br/>katvamiti cet, tathāpi bhāṣāparivarttanamātram,
<br/>vicārāsahatāyāḥ kiñcidrūpatvaviroghitvāt, avirodhe
<br/>vā tvadvicārāsahanā api kiñcidrūpā eva nīlādayaḥ
<br/>iti vicārasya durvicāratvaprasaṅgaḥ tena nīlādīnāṃ
<br/>chāyāmātrasyāpyanākrānteḥ, praviśa vā anirvacanīya-
<br/>khyātikukṣim, tiṣṭha vā matikarddamamapahāya nyāya-
<br/>nayānusāreṇa nīlādīnāṃ pāramārthikatve ||</b></p>
<p>śaṅkaº ṭīº | vāsaneti | vāsanāviśeṣādasantopi sphura-
<br/>ntyato jñānasya viśeṣakā bhaviṣyantīti bhāvaḥ<sup><small>1</small></sup> | asatāṃ
<br/>viśeṣakatvamanupapannamityāha | sphurantīti | viśeṣakāścennūnaṃ santa
<br/>evetyāha | te taditararūpeṇeti | nīlādīnāṃ yadrūpaṃ na bhāsate
<br/>tenākiñcitkaratvepi bhāsamānena rūpeṇa jñānaviśeṣakatvāt
<br/>kiñcitkarā evetyarthaḥ | nīlādayaḥ sphuranti jñānamapi viśeṣayanti,
<br/>paraṃ tu vicāraṃ na sahanta ityetāvatā'līkatvaṃ teṣāmiti śaṅkate |
<br/>vicāreti | etāvatā tucchatvameva paryavasyatītyāha | tathāpīti |
<br/>bhāṣāparivarttastucchatvasyaiva vicārāsahatvenābhidhānam | na hi
<br/>kiñcidrūpavadvicārāsahañceti sambhavati, tenaiva rūpeṇa vicārasahatvā-
<br/>dityarthaḥ | nanu nīlādi vicārāsahamapi syāt kiñcidrūpavadapi
<br/>bhavatu, ko virodha ityata āha | avirodheti | yadi tadvicāreṇa
<note n="527.1"><p>śeṣa iti 2 puº pāº |</p></note>
<pb n="528"/>
<br/>nīlādīnāṃ svarūpaṃ na khaṇḍitaṃ tadā tatphalakatvenābhimanyamāno
<br/>vicāro durvicāra eva paryavasanna ityarthaḥ | atra hetumāha | teneti |
<br/>nīlādīnāṃ svarūpasya vicāreṇākhaṇḍitatvādityarthaḥ | praviśa veti |
<br/>asatkhyātyabhimānaṃ hitvā vedāntimatamālambasvetyarthaḥ | tiṣṭha
<br/>veti | naiyāyikamatamālambasvetyarthaḥ ||</p>
<p>bhagīº ṭīº | nanvalīkajñānayorvaiṣayikaviśeṣābhāvepi kāraṇa-
<br/>kṛta eva viśeṣaḥ syādityāha | vāsaneti | svasvāsādhāraṇaheto-
<br/>rityarthaḥ | tāvatā'līkajñānānāṃ viṣayakṛto viśeṣo na samarthita
<br/>ityāha | sphurantviti | vicāreti | nāsattvamalīkatvam, kiṃ tu
<br/>sadasattvābhyāṃ vicārāsahatvam, nīlādīnāṃ tattvamityarthaḥ | vicārā-
<br/>sahatvamaśeṣavastuvirodhi na vā, ādye vyāghātaḥ, vicārasyāpi
<br/>vicārāsahatvāt, nīlādīnāṃ kiñcidrūpavirodhaścetyāha | vicārā-
<br/>sahatāyā iti | antye, avirodhe veti | vastumātravirodhapravṛttasya
<br/>kiñcidrūpasahiṣṇutayā vicārasya durvicāratvaprasaṅga ityarthaḥ |
<br/>tadevāha | teneti ||</p>
<p>raghuº ṭīº | tvadabhimataṃ vicārāsahatvaṃ nīlādīnāṃ kiñci-
<br/>drūpatāṃ viruṇaddhi na vā, ādye'kiñcidrūpāṇāṃ nīlādīnāṃ na
<br/>viśeṣa iti kutastatkṛto jñānādīnāṃ viśeṣaḥ | dvitīye tu
<br/>nīlādīnāṃ kiñcidrūpatābādhanāya pravṛttasya vicārasya tatrāsāmarthyā-
<br/>ddurvicāratvaprasaṅga ityāha | tathāpītyādinā ||</p>
<pb n="529"/>
<p><b>tasmāt,</b></p>
<p><b><lg><l>na grāhyabhedamavadhūya dhiyo'sti vṛtti-</l>
<l>stadbādhane balini vedanaye jayaśrīḥ |</l>
<l>no cedanindyamidamīdṛśameva viśvaṃ</l>
<l>tathyaṃ tathāgatamatasya tu ko'vakāśaḥ || 1 ||</l></lg></b></p>
<p>śaṅkaº ṭīº | anyataramatapraveśamantareṇa nānyā gatirityupa-
<br/>saṃharati | tasmāditi | grāhyabhedaṃ grāhyānāṃ nīladhavalādīnāṃ
<br/>parasparaṃ bhedaṃ tasyaivājñānasya bhedamavadhūya tiraskṛtya dhiyāṃ vṛtti-
<br/>rvviṣayaviṣayibhāvaḥ sambandho na siddhyatītyarthaḥ | tadvādhana iti |
<br/>grāhyabhedabādhana ityarthaḥ | vedanayo vedāntastasya balavattvamekamevā-
<br/>dvitīyaṃ brahmetyādiśrutyupaṣṭambhāt | nanu śrutivākyaṃ ghaṭātpaṭo
<br/>bhinna ityādipratyakṣabādhitaṃ grāvaplavanaśrutivadanyatātparyakamityāha |
<br/>nocediti | anindyaṃ paroktadoṣāspṛṣṭam | īdṛśaṃ yathāpratīyamānaṃ
<br/>tathyamabādhitam | tathāgato bauddhaḥ ||</p>
<p>bhagīº ṭīº | na grāhyeti | viṣayabhedaṃ vinā na nīla-
<br/>pītabuddhyorbhedaḥ, na ca taṃ vinā buddhervṛttirviṣayaviṣayibhāvalakṣaṇaḥ
<br/>sambandha ityarthaḥ | tadbādhane bhedāṃśabādhane | vedanaye vedāntanaye |
<br/>tathyaṃ pāramārthikaṃ viśvaṃ siddhamato na bauddhamatāvakāśa ityarthaḥ ||</p>
<pb n="530"/>
<p>raghuº ṭīº | upasaṃharati | tasmāditi | grāhyāṇāṃ
<br/>nīladhavalādīnāṃ hi bhedāt pratiniyatatadviṣayakāṇāṃ jñānānāṃ
<br/>bhedasiddhiḥ, grāhyabhedabādhane ca jñānabhedasādhakasya pratiniyata-
<br/>viṣayatvasyābhāvāt kṣaṇikānekavijñānadhārākalpane gauravāt,
<br/>ekatve ca lāghavāt balavatyaupaniṣadanaye jayaśrīḥ, ekamevā-
<br/>dvitīyaṃ brahma satyaṃ vijñānamānandaṃ brahma satyaṃ jñānamanantaṃ brahmetyādayo
<br/>hyupaniṣado nityamadvitīyaṃ jñānaṃ pratipādayantīti ||</p>
<p><b>tatrālīkaṃ vicārāsahamanirvacanīyaṃ vā yamāśritya
<br/>jagadudgīyate sa eva vicāraścintyatāṃ ko'sau
<br/>kīdṛśaśceti | satarkaṃ pramāṇameva vākyārūḍhamiti
<br/>cet, taccedvicārāsahaṃ, kiṃ tena bhautavicārakalpena |</b></p>
<p><b>tathāhi, kenacidbhautena rājadvāri dviradamavalokya
<br/>vikalpitam, kimayamandhakāro mūlakamatti, āho-
<br/>svit jalavāho balākān varṣati garjati ca, yadvā
<br/>bāndhavo'yaṃ, “rājadvāre śmaśāne ca yastiṣṭhati sa
<br/>bāndhava” iti paramācāryavacanāt, athavā yo'yaṃ
<br/>bhūmau dṛśyate tasya chāyeti |</b></p>
<p><b>dūṣitañca, tatra nādyaḥ, śūrpayugalaprasphoṭanānupa-
<br/>patteḥ<sup><small>1</small></sup> | na dvitīyaḥ, tasya stambhacatuṣṭayābhāvāt | na
<br/>tṛtīyaḥ, tasya laguḍabhrāmaṇābhāvāt | na caturthaḥ,
<note n="530.1"><p>nābhāvāt iti 3 puº pāº |</p></note>
<pb n="531"/>
<br/>tasya naraśiraḥśatodgiraṇābhāvāt | tato na kiñci-
<br/>didamiti |</b></p>
<p><b>kimetāvatā dviradasvarūpaṃ nivartatām, yadvā vara-
<br/>metasmādyoyaṃ soyamiti vādī dvitīyo bhautaḥ | tadvi-
<br/>cārasahamiti cet, evaṃ tarhi svayameva vilīnamalī-
<br/>kādivādaiḥ, nottarapratīkṣaṇamapi |</b></p>
<p>śaṅkaº ṭīº | matabhedena vicāraphalaṃ darśayitvā vicārasvarūpaṃ
<br/>pṛcchati | kosāviti | vākyārūḍhaṃ pañcāvayavavākyaviṣayaḥ |
<br/>kiṃ teneti | vicārasya vicārāsahatve tatphalasyālīkatvādi-
<br/>siddhermmithyātvamiti siddhaṃ naḥ samīhitamityarthaḥ | bhauto barvvaraḥ |
<br/>barvvarāntaravicāramupadarśyopahasati | tathāhīti | hastini
<br/>tamastvaṃ dantadvaye ca mūlakatvamāropitam | karṇe śūrpatvaṃ jaṅghā-
<br/>catuṣṭaye stambhatvaṃ lāṅgūle śuṇḍādaṇḍe vā laguḍatvaṃ purīṣapiṇḍeṣu
<br/>naraśirastvamāropyate | atra hastini meghatvaṃ dante balākātvaṃ mūtre
<br/>madakṣaraṇe vā varṣaṇatvaṃ vṛṃhite garjitamāropitam | yadveti | atra
<br/>hastini bāndhavatvāropaḥ | atha veti | chāyāyāṃ hastitvāropo
<br/>hastini cchāyāropaḥ | karṇadvaye śūrpatvaṃ jaṅghācatuṣṭaye stambhatvaṃ
<br/>lāṅgūle vā laguḍatvaṃ purīṣapiṇḍeṣu naraśirastvaṃ āropyate |
<br/>yoyaṃ soyamitīti | avādhitapratyakṣeṇa yathā viṣayīkriyate
<br/>tathetyarthaḥ | taditi | satarkaṃ pramāṇamityarthaḥ | svayameveti |
<br/>vicārasyaivānalīkatvāt nirvacanīyatvāccetyarthaḥ ||</p>
<pb n="532"/>
<p>bhagīº ṭīº | nanu grāhyabhedepi viṣayasyālīkatvāt kuta-
<br/>stathyatvamityata āha | tatreti | alīkamaprāmāṇikaṃ, vicārā-
<br/>sahamapratiruddhapramāṇāviṣayaḥ, anirvacanīyaṃ sadasattvābhyāṃ nirvaktu-
<br/>maśakyam | vākyaṃ pañcāvayavarūpaṃ tadārūḍhaṃ tatpratipādyam | yena
<br/>pramāṇena vicārāsahatvaṃ tadvicārasahaṃ na vā, ādye, taccediti |
<br/>tathā ca tasya vicārāsahatvameveti bhāvaḥ | kimityādi | atra
<br/>hastī nīlatvenāndhakāratayā''ropitaḥ, taddantadvayaṃ mūlakatvena, agre sa
<br/>eva meghatvena, tadeva balākātvena, madakṣaraṇaṃ varṣatvena, karicchāyopari
<br/>dṛṣṭo hastī cchāyātvena, tatkarṇadvayaṃ śūrpayugaladvayam, jaṅghācatuṣṭayaṃ
<br/>stambhatvena, hasto laguḍatvena, śakṛtpiṇḍo naraśirastvenāropitaḥ |
<br/>dvitīyaṃ śaṅkate | tadvicāreti | tat pramāṇam | evaṃ sati
<br/>sarvaṃ vicārāsahamiti na siddhyati, tasyaiva vicārasahatvāditi
<br/>pariharati | evaṃ tarhīti ||</p>
<p>raghuº ṭīº | jagato vicārāsahatvādiparīvādamapākartuṃ
<br/>pṛcchati | tatretyādi | yaṃ vicāram | ko'sāviti svarūpe
<br/>kīdṛśa iti prakāre praśnaḥ | vākyaṃ nyāyādi | jagadalīkatvādi-
<br/>sādhakaṃ pramāṇaṃ vicārasahaṃ na vā, antye, taccediti | tat satarkaṃ
<br/>pramāṇam | ādyaṃ śaṅkate | taditi | nirākaroti | evaṃ
<br/>tarhīti | tarkapramāṇavākyānāṃ pāramārthikatve viṣayavaktṛprayojana-
<br/>vattvādīnāmapi pāramārthikatvamavarjanīyamiti kuto jagato'līka-
<br/>tvādikamityarthaḥ ||</p>
<pb n="533"/>
<p><b>lokasiddhamiti cet, tarhi tasya parikaraśuddhirapi
<br/>tathaiva grāhyā, anyathā lokasyāpi vyatikrame vicā-
<br/>rasya yādṛcchikavāṅmātratvāpatteḥ | loke cākāṅkṣā-
<br/>yogyatāsattimattayā pratisaṃhitamaśliṣṭārthaṃ pramāṇā-
<br/>ntarāpratihataṃ svavacanasvakriyāsvajñānavyāghātādi-
<br/>doṣarahitaṃ svārthapratikṣepakayukteranākṣepakaṃ vākyamartha-
<br/>pratipatteraṅgam, yathā parvato'yaṃ vahnimāniti | anaṅga-
<br/>mitarat, yathā'yaṃ parvato devadatto gaura iti, jala-
<br/>hrado vahnimāniti, girirdevadattena bhuktamagnimāniti,
<br/>śveto ḍittho dhāvatīti, śaśo viṣāṇīti, mātā
<br/>vandhyeti, ahaṃ mūka iti, imaṃ na jānāmīti, mama
<br/>karṇe praviśya gajo garjati bheṣajamucyatāmiti |</b></p>
<p>śaṅkaº ṭīº | tat pañcāvayavavākyārūḍhaṃ pramāṇaṃ yathālokasiddhaṃ
<br/>grāhyaṃ, na tvetāvataivālīkatvādikṣatirityāha | loketi | pari-
<br/>karaśuddhiḥ sahakāricakraśuddhiḥ | anyatheti | lokasiddhātikrame
<br/>ityarthaḥ | śiṣyabuddhivaiśadyāya parikaramāha | ākāṅkṣeti | smārita-
<br/>tadākṣiptāvinābhāve sati śvobhavitari tatpādāsaṃsargāvagamaḥ prāga-
<br/>bhāvaḥ | na ca prāgabhāvasya kāryamātrahetutvena nāsādhāraṇakāraṇateti
<br/>vācyam | tadutpādāsaṃsargāvagamarūpapratiyogiviśeṣitasyāsādhāraṇa-
<br/>tvāt | na ca yogyatāsatyorakāraṇatāpattiḥ, anyatrāpi kārye
<br/>kāraṇatāntaravilopāpatteḥ | abhidhānāparyyaksānamākāṅkṣā, aparyava-
<br/>sānaṃ ca yena vinā yasya na svārthānvayānubhāvakatvaṃ ityādāvapi
<pb n="534"/>
<br/>aparyavasānādeḥ prāgabhāvarūpatayā doṣasāmyādityādi mayūkhe
<br/>vistīrṇam | bādhakapramāviraho yogyatā | avyavadhānena prakṛta-
<br/>saṃsargapratiyogyupasthitirāsattiḥ | svarūpasatyaścaitāḥ śābdapramā-
<br/>prayojikāḥ | tena pratisaṃhitamiti | pratipadaṃ saṅghaṭitamiti
<br/>vyākhyeyam |</p>
<p>ākāṅkṣā sattayā heturitare ca jñāte ityācāryyāḥ |</p>
<p>sarvā eva jñātā ityapare |</p>
<p>nirākāṅkṣasyodāharaṇaṃ, yathāyaṃ parvata iti | ayogyasyodāharaṇaṃ
<br/>jalahrada iti | anāsannasya giririti śliṣṭasya śveta iti |
<br/>pramāṇāntarapratihatasya śaśoviṣāṇīti | yadyapyayogyamapyetattathāpi
<br/>pramāṇāntarapratīghāto'tra sphuṭatara iti tathoktam | svavacana-
<br/>pratihatasya māteti | janakastrītvamajanakastrītvañca parasparaviruddha-
<br/>mityarthaḥ | svakriyāpratihatasyāhamiti | atra vacanalakṣaṇayā
<br/>svakriyayaiva mūkatvaṃ svasya pratihatam | ajñānapratihatasyodā-
<br/>haraṇamiti | jñānaviṣayataivedantā na jānāmītyanena pratihatā |
<br/>svārthapratikṣepakayukterākṣepakamudāharati | mama karṇa iti | na hi
<br/>karṇe gajapraveśaḥ sambhavati yadvāraṇārthaṃ bheṣajopanyāsaḥ | yadvā gaja-
<br/>praveśena bādhiryaṃ vākyārthaḥ | bheṣajaśuśrūṣayā ca tatpratikṣepaḥ ||</p>
<p>bhagīº ṭīº | lokasiddhaṃ vyavahāramātrasiddhamityarthaḥ |
<br/>parikaraḥ sahakāricakraṃ, tasya śuddhiranābhāsatvam | tathaiva loka-
<br/>siddhatayaiva | tathā ca sādhanārthamupajīvyaṃ lokasiddhamanyadapīti
<pb n="535"/>
<br/>tadbādhitaṃ vicārāsahatvasādhanamityarthaḥ | tadāha | loke ceti |
<br/>nanvākāṅkṣā śrotari tadutpādyasaṃsargāvagamaprāgabhāvaḥ, sa (ha) ca
<br/>svarūpasanneva hetuḥ, tadutpādyasaṃsargāvagame jñāte tatprāgabhāvarūpā-
<br/>kāṅkṣājñānaṃ, tadutpādyasaṃsargāvagamaścākāṅkṣājñāne satītyanyonyāśrayaḥ |
<br/>maivam | na prāgabhāvarūpākāṅkṣā, ayogyānāsannayostadabhāvā-
<br/>(devā)nvayajñānānutpattau yogyatāsattyorahetutāpatteḥ, prāgabhāvābhāvasya
<br/>kāraṇāntarābhāvavyāpyatayā tata eva kāryābhāva ityākāṅkṣāyā
<br/>ahetutāpatteḥ, prāgabhāvasya kāryamātrahetutvenākāṅkṣāyāḥ śābdajñānā-
<br/>sādhāraṇahetutānāpatteḥ, kintvabhidhānāparyavasānamākāṅkṣā, yena
<br/>vinā yasya na svārthānvayānubhāvakatvaṃ tasya tadaparyavasānam,
<br/>prakṛtipratyayādīnāmanyonyaṃ vinā svārthānvayānanubhāvakatvāt |
<br/>yogyatā ca na bādhakamānābhāvaḥ, anyatra yadbādhakaṃ tasyāyogyepi
<br/>sattvāt, prakṛtasaṃsarge ca na tadabhāvaḥ, siddhyasiddhivyāghātāt |
<br/>nanu prakṛtasaṃsarge'nyatra siddhabādhakasyābhāvaḥ, prakṛtasaṃsargasya prāga-
<br/>jñānāt | sajātīye darśanaṃ ca na yogyatā, yathākathañcit
<br/>padārthatāvacchedakābhyāṃ sājātyavikalpagrāsāt | na cānvayaprayo-
<br/>jakarūpavattvaṃ sājātyam, anāptokte payasā siñcatītyatrāpyanvaya-
<br/>bodhāpatteḥ, anvayaprayojakadravadravyatvasya sattvāt | nāpi sama-
<br/>bhivyāhvatapadārthasasargavyāpyadharmavattvam, vākyārthasyānumeyatāpatteḥ,
<br/>kintvekapadārthasaṃsarge'parapadārthaniṣṭhātyantābhāvapratiyogitvapramāviśe-
<br/>ṣyatvābhāvaḥ | āsattiścāvyavadhānenānvayapratiyogijñānam, tāśca
<br/>jñātā vākyārthadhīhetavo na svarūpasatyaḥ, jñāyamānakaraṇajñāno-
<pb n="536"/>
<br/>payogivyabhicārivailakṣaṇyatvāt, vyāptivacchabdaśaktivacca | na
<br/>cāprayojakatvam, ākāṅkṣādyasattve tajjñānādanvayabodhābhāvāpatteḥ,
<br/>ayameti putro rājñaḥ puruṣo'pasāryatāmityatra rājā puruṣamā-
<br/>kāṅkṣati putraṃ veti saṃśaye tadviparyaye cānvayadhīpratibandhāt, yada-
<br/>bhāvasaṃśayaviparyayau yatra pratibandhakau tatsattvaniścayasya tatra hetutvāt |
<br/>yogyatāyāśca saṃśayasādhāraṇaṃ jñānamātrameva hetuḥ, tatsaṃśayepyanvaya-
<br/>bodhāt, bādhasaṃśayasya pramāyāmapratibandhakatvāt, anyathā pramāṇa-
<br/>mātrocchedāditi saṅkṣepaḥ |</p>
<p>aśliṣṭārthamiti | yadyapi yatrānekārthaparatayā śliṣṭaṃ vākya-
<br/>muccāryate tatrānekārthadhīrbhavatyeva, yatra caikatra tātparyābhāvastatra
<br/>na śleṣāvakāśaḥ, tathāpi yatrānekārthaparatvasyājñānaṃ tatparo'yaṃ
<br/>granthaḥ, etanmūlaka eva sakṛduccarite sakṛdarthapratyāyakatvamiti
<br/>bhāvaḥ | pramāṇāntareti | yadyapi yatra saṃsargadhīrmānāntareṇa
<br/>bādhyate, tatrāyogyatvameveti yogyatayaiva tadgatārthaḥ, tathāpi
<br/>tasyāstatkālīnābhāvapramāvirahatvādasya ca pratītyuttarakāla-
<br/>vivakṣayābhidhānāt | yogyatāvivaraṇaparamevottaraṃ sarvam | kriyā-
<br/>padamupāttavacanādītarakriyāparam | eteṣāṃ hetutvaniścayārthameva
<br/>tadabhāvādanvayabodhābhāvodāharaṇāni krameṇāha | yathetyādi |
<br/>imaṃ na jānāmītyatra imamityākāreṇaiva jñānādvirodhaḥ |
<br/>mameti | ahaṃ na śṛṇomi bheṣajamucyatāmiti virodhaḥ |
<br/>nivāryāsambhavāttannivārakāsambhavasya svārthasya pratikṣepe vā ||</p>
<pb n="537"/>
<p>raghuº ṭīº | tarhīti | tathā copajīvyavirodhāttvadīyo
<br/>vicāra evābhāsa iti bhāvaḥ | ākāṅkṣādīnāṃ jñātānāṃ prayo-
<br/>jakatvapakṣe pratisaṃhitaṃ jñātaṃ, itarathā tu sambaddhamityarthaḥ | aśliṣṭārtha-
<br/>miti kathābhiprāyeṇa | pramāṇāntareti<sup><small>1</small></sup> | pramāṇāntarapratihataṃ
<br/>yadyapyarthabādhādayogyameva, tathāpi sajātīye'nvayadarśanaṃ yogyatetyabhi-
<br/>prāyeṇedamityeke |</p>
<p>ayogyatvepi pramāṇāntarapratīghātasyodbhaṭatvātpṛthagupanyāsa
<br/>ityanye |</p>
<p>yogyatāvivaraṇamevottaramityapare |</p>
<p>svavacanavyāghātaḥ svavacanayormithoviruddhārthakatvam | svakriyā-
<br/>vyāghātaḥ svakriyāsādhyenāhaṃ mūka iti vākyenaiva tadarthabādhaḥ | svajñāna-
<br/>vyāghātaḥ svakriyayā imaṃ na jānāmīti vākyenākṣiptenedamākāra-
<br/>jñānena tadarthabādhaḥ | svārthasya karṇapraviṣṭagajagarjananivāraṇārthaṃ
<br/>bheṣajābhidhānasya pratikṣepikā yuktiratyantāsato nivāryasya nivā-
<br/>raṇārthaṃ bheṣajābhidhānāyogyatvam |</p>
<p>kecittu na śṛṇomīti garjatyantārthaḥ paryavasitaḥ, tathā ca
<br/>svārthasya śravaṇāthakabheṣajābhidhānasya pratikṣepikā yuktiraśrota-
<br/>ryabhidhānavaiphalyamityāhuḥ ||</p>
<p><b>tadarthaśca sādhanaṃ dūṣaṇaṃ ca, tatra sādhanaṃ vyāptipakṣa-
<br/>dharmataupayikarūpapañcakopetaṃ liṅgam, yathā viśiṣṭa-
<br/>dhūmavattvāditi | liṅgābhāsamitarat, yathā jalāśaya-
<note n="537.1"><p>pramāṇeti 3 puº pāº |</p></note>
<pb n="538"/>
<br/>tvāditi | tatparikaraśca tarkaḥ | sopi vyāptibala-
<br/>mālambyāniṣṭaprasaṅgarūpaḥ | aniṣṭaṃ ca dvividhaṃ prāmā-
<br/>ṇikaparityāgo'prāmāṇikaparigrahaśca,<sup><small>1</small></sup> yathā yadyudakaṃ
<br/>pipāsāduḥkhaṃ na śamayet na pīyeta, yadi ca tadeva
<br/>paramantarddahet tadāviśiṣṭaṃ māmapi dahet | itarastu
<br/>tarkābhāsaḥ | yathā yadi jalaṃ pipāsāduḥkhaṃ nāśa-
<br/>mayiṣyat rūpavadapi nābhaviṣyat, yathā''kāśam, yadi
<br/>ca tadeva paramantaradhakṣyat māmapi surabhimakariṣya-
<br/>diti | dūṣaṇamapi svapratikṣepakayukteranākṣepakaṃ dūṣyā-
<br/>sādhakatvāvinābhūtaṃ siddhaṃ ca | yathāgnimattve sādhye
<br/>prameyatvamanaikāntikatvādaheturiti | anyathā tu tadā-
<br/>bhāse, yathā'yaṃ dhūmo nāgnisādhakaḥ sarvathānupalabhya-
<br/>mānopādhiśaṅkāgrastatvāt prameyatvāt viruddhatvācceti |
<br/>itaradapi pramāṇamanumānacchāyayaiva vicārāṅgaṃ, tarka-
<br/>mananyathāsiddhiṃ ca puraskṛtya pravṛtteḥ, tatastatrāpyeṣaiva
<br/>rītiranugantavyeti |</b></p>
<p>śaṅkaº ṭīº | tadartha iti | vākyārtha ityarthaḥ | rūpapañca-
<br/>keti | yadyapi kevalānvayikevalavyatirekiṇoścatūrūpamapi liṅgaṃ
<br/>tathāpi parasyānabhyupagamāttadarthamupanyāsaḥ | viśiṣṭeti santato-
<br/>rddhagāmitvādiviśiṣṭopādānam | parvato'gnimāniti pratijñāyā-
<br/>meva liṅgābhāsamudāharati | yatheti | atra na vyāptirna vā
<note n="538.1"><p>kābhyupagamaśca iti 3 puº pāº |</p></note>
<pb n="539"/>
<br/>pakṣadharmatetyarthaḥ | prāmāṇikaparityāgamaniṣṭamudāharati | na
<br/>pīyeteti | toyapānasyeṣṭatvāt | aprāmāṇikaparigrahamudāharati |
<br/>yadi toyamanyapuruṣamapyantardahettadā tatpuruṣāviśiṣṭaṃ māmapyanta-
<br/>rdahet | atra toyadāho na pramāṇasiddhaḥ sa evāpādyate iti |
<br/>yathā yadīti | ubhayatrāpi mūlaśaithilyādābhāsatvam | svārtheti |
<br/>svavyāghātakatvaśūnyamityarthaḥ | dūṣyasādhakatvāvinābhūtamiti jātyu-
<br/>ttarāṇāṃ nirākaraṇāya | siddhamiti chalānāṃ nirākaraṇāya |
<br/>dūṣyo hetupakṣadṛṣṭāntādistadasādhakatvāvinābhāve sati | tatra
<br/>satyapi siddhatvaṃ pakṣadharmatvaṃ nāsti | prameyatvamaheturiti | prameyatvaṃ
<br/>prakṛtasādhyāsādhakamityarthaḥ | atra hetumāha | anaikāntikatvā-
<br/>diti | anaikāntikatvaṃ hi dūṣyāsādhakāvinābhūtaṃ ca prameyatve
<br/>siddhañcetyarthaḥ | dūṣaṇābhāseṣu madhye svapratikṣepakayuktyākṣepakamudā-
<br/>harati | sarvatheti | idaṃ hi dūṣaṇaṃ svātmānamapi vyāhantītyarthaḥ |
<br/>dūṣyāsādhakatvāvinābhāvaśūnyasudāharati | prameyatvāditi | na
<br/>hi yat prameyaṃ tadvanhyasādhakaṃ dhūmādau vyabhicārāt | asiddha-
<br/>mudāharati | viruddhatvāditi | na hi vahnisādhakatvenopapatti-
<br/>viruddhatvamasti | nanu satarkaṃ pramāṇaṃ vākyārūḍhamiti yadvicāra-
<br/>lakṣaṇaṃ kṛtaṃ tat kathāyāṃ pratyakṣopanyāsasthale śabdopanyāsasthale
<br/>cāvyāpakamata āha | itaradapīti | anumānacchāyā anu-
<br/>mānetikarttavyatā | tāmevāha | tarkamiti | yadvā nanviyamiti
<br/>karttavyatā'numānamātrasyoktā, pramāṇāntarantu kathaṃ vyavatiṣṭhatāmityata
<br/>āha | itaradapīti ||</p>
<pb n="540"/>
<p>bhagīº ṭīº | tadarthaḥ pañcāvayavavākyārthaḥ | tat khalviti |
<br/>vākyamityarthaḥ | tatra sādhanadūṣaṇayormadhye | rūpapañcaketi | yadyapi
<br/>catūrūpasampannamapi liṅgaṃ, tathāpi bauddhairanvayavyatirekiṇa eva
<br/>gamakatvābhyupagamādetaduktam | gamakarūpamātropalakṣaṇaparaṃ vā |
<br/>viśiṣṭeti | avicchinnamūlatvādibhirityarthaḥ | prāmāṇikatyāgodā-
<br/>haraṇaṃ yatheti | aprāmāṇikaparigrahe, yadīti | nanvetasyaiva
<br/>sādhanadūṣaṇaprayojakatve pratyakṣaśabdayorupanyāsāvyāptirityāha | itara-
<br/>dapīti | cchāyāmevāha | tarkamiti | na ca pratyakṣādāveva
<br/>tarkasahakāritvam, vyabhicārāditi bhāvaḥ ||</p>
<p>raghuº ṭīº | tadarthaḥ kathāntargatavākyaviśeṣārthaḥ | tatra
<br/>sādhanadūṣaṇayormadhye | vyāptīti | gamakataupayiketyarthaḥ | pañcaketi
<br/>paramatānusāreṇa, tenānvayavyatirekiṇa evānumānatvopagamāt |
<br/>yathādvayānantaraṃ<sup><small>*</small></sup> parvato vahnimāniti pūraṇīyam | avicchinna-
<br/>mūlatvādirviśeṣaḥ | jalāśayatve pakṣasattvādīnāṃ trayāṇāṃ vyatirekaḥ |
<br/>svapratikṣepaketi | yadyapi tadākṣepake'sādhakatvāvinābhāvopi
<br/>nāsti, tathāpi tattvasyodbhaṭatvātpṛthagupanyāsaḥ | nanvīdṛśayoreva
<br/>sādhanadūṣaṇayoḥ kathāyāmupanyāse kathaṃ pratyakṣādyupanyāsa ityata
<br/>āha | itaradapīti | chāyāmāha | tarkamiti ||</p>
<note n="540.*"><p>yathāśabdadvayānantaramityarthaḥ |</p></note>
<pb n="541"/>
<p><b>evaṃ vyavasthite lokavyavahāre sādhanopakrameṇa yadi
<br/>vicārayasi, pratijñaiva tāvannāṅgaṃ dhārayati | tathāhi |
<br/>na kiñcidasti na kiñcitsatyaṃ na kiñcitkārakaṃ na
<br/>kiñcidvicārasahaṃ na kiñcitsālambanaṃ na kiñciddarśanaṃ
<br/>na kaścitsiddhānta ityādau svārthapratikṣepastāvadduruddharaḥ<sup><small>1</small></sup> |
<br/>pratijñāpi hi na syānna satyā na kārikā na vicāra-
<br/>sahā, tadvijñānamapi na sālambanaṃ, tatphalamapi na
<br/>darśanaṃ, tadarthopi na siddhānta ityāpadyeta ||</b></p>
<p>śaṅkaº ṭīº | nanu bhavatvetādṛśo lokavyavahārastathāpi sauga-
<br/>tādibhiralīkatvaṃ vā śūnyatāyā vicārāsahatvādi vā yat
<br/>sādhyate tatra ko doṣa ityata āha | evamiti | na kiñcida-
<br/>stītyādau kiñcitpadārthaḥ | pratijñāpi cettadāha | pratijñāpi
<br/>hīti ||</p>
<p>bhagīº ṭīº | na kiñcidastītyādipratijñāsu hetavo dṛṣṭāntā-
<br/>ścāgre bhaviṣyantīti vyāghātamevāha | yadi hīti ||</p>
<p>raghuº ṭīº | atha lokavyavahārasiddhaparikaraśuddhereva vicā-
<br/>rādīhitamasmadīyaṃ setsyatītyata āha | evamiti | na kiñci-
<br/>dasti jñeyatvāt rajjusarpavat na kiñcitsatyaṃ jñānatvādrajjusarpajñānavat,
<br/>na kiñcitkārakamasattvācchaśaviṣāṇavat, na kiñcidvicārasahaṃ
<note n="541.1"><p>ddurvāra iti 1 puº pāº |</p></note>
<pb n="542"/>
<br/>vikalpānupapatteḥ darpaṇamukhavat, sattve bādhyatvasyāsattve vyavahāryatvasya
<br/>cāyogāt, na kiñcitsālambanaṃ pratyayatvāt svapnapratyayavat, na
<br/>kiñciddarśanaṃ karmānupapatteḥ chedyānupapattau chidāvat, na kaścit
<br/>siddhāntaḥ mitho vyāghātāt, mithaḥ śoṣakanirvāpakānalasalilavat |
<br/>pratijñāpītyādi | na satyeti | satyatvamabādhyatvam | satyatvaṃ
<br/>pramātvamityabhiprāyeṇa tu pratijñājñānaṃ vaktavyam | tadvijñānaṃ
<br/>pratijñājñānam | tatphalaṃ pratijñājanyaṃ phalam | darśanaṃ dṛṣṭiḥ ||</p>
<p><b>iṣyata evedamiti cenna, icchāmātreṇa vyāghātā-
<br/>nivṛtteḥ | yadi hi na (jñātaṃ)<sup><small>1</small></sup> kiñcidastītyādi-
<br/>pratijñārthaḥ pratijñāṃ spṛśet kathamayamarthaḥ pratyetavyaḥ | na
<br/>cet kathaṃ sānupapannā | tadanupapannatve ca kathaṃ punaḥ
<br/>pratijñārtha upapadyate | tadidamāyātaṃ svaviṣamūrchitā
<br/>bhujaṅgī ātmānameva<sup><small>2</small></sup> daśatīti ||</b></p>
<p>śaṅkaº ṭīº | kathamayamiti | tatra pratijñāyāṃ asattve bhavat-
<br/>pratijñārthaḥ kathaṃ pratyetavya ityarthaḥ | atha pratijñāṃ pratijñārthopi na
<br/>spṛśati tadā na kiñcidastītyādipratijñārthaḥ kathaṃ siddhyet, prati-
<br/>jñāyā eva sattvāt, satyatvāt kārakatvādvicārasahatvāt sālambana-
<br/>tvāt darśanatvāt siddhāntatvāccetyāha | na cediti ||</p>
<note n="542.1"><p>jñātamiti 1 pustake nāsti |</p></note>
<note n="542.2"><p>svātmānamapi iti 1 puº pāº |</p></note>
<pb n="543"/>
<p>bhagīº ṭīº | na kiñcidastītyabhyupagame pratijñā'sti na vā,
<br/>antye kathamiti | etadarthapratītau pratijñāyāḥ kāraṇatvādityarthaḥ |
<br/>ādye na cediti ||</p>
<p>raghuº ṭīº | vyāghātaṃ vivṛṇoti | yadi hīti | pratijñāṃ
<br/>spṛśet svarūpato'rthataśca | arthataḥ sparśe pratijñārthasyāsatyatvāt
<br/>tadviparītasya satyatvam, asparśe tu tasyaiva satyatvāt kathaṃ sarvāsatyatvam |
<br/>pratijñāyāḥ sādhanānaṅgatve codāharaṇādeḥ sattve bādho'naikāntikatvaṃ
<br/>vā, asattve tu na tadarthasiddhiriti | evaṃ yadi sarvaṃ jñānamaprameti
<br/>jñānamapramā, tarhi siddhaṃ jñānaprāmāṇyam, atha pramā, na tarhi sarva-
<br/>jñānāprāmāṇyamityādikamunneyam ||</p>
<p><b>tattvata iti viśeṣaṇādayamadoṣa iti cet, tadvi-
<br/>cāro vā syāt lokamaryādātikramo vā | prathamaḥ
<br/>pūrvameva nirastaḥ, tasya pratijñārūpatayā kulīrasyeva
<br/>svaprasūtayuktyapatyenaiva pratihatatvāt | dvitīye tu
<br/>svacchāyātikramavat sa eva vyāghātaḥ | yadi hi loka-
<br/>maryādātikramo na vicārasvarūpasthitiḥ tatsvarūpa-
<br/>sthitiścenna tadatikrama<sup><small>1</small></sup> ityarthaḥ |</b></p>
<p>śaṅkaº ṭīº | nanu pratijñāyāḥ sattvāsatyatvādikaṃ vyāvahārikaṃ
<br/>svīkurma eva tena na kiñcidastītyādipratijñāyāṃ tattvata iti viśeṣaṇaṃ
<note n="543.1"><p>iti pratiṣedhyasiddhyasiddhibhyāṃ vyāghātāt iti 1 puº pāº |</p></note>
<pb n="544"/>
<br/>deyamityāha | tattvata iti | tattvapade prakṛtibhūte tacchabdārthaṃ
<br/>pṛcchati | taditi | pūrvameveti | vicārasya sattve na sarvāsattvaṃ tada-
<br/>sattve'pi na tadadhīnaṃ sarvāsattvaṃ vicārasyaiva durvicāratvādityarthaḥ |
<br/>tadevāha | tasyeti | pratijñādyātmakasya vicārasya sarvāsattvasādhakasya
<br/>pratijñādisattvenaiva nirastatvāt yathā kulīraḥ svāpatyanāśya ityarthaḥ |
<br/>sa eveti | vicārasattvāsattvavikalpaghaṭita evetyarthaḥ | etadeva
<br/>sphuṭayati | yadi hīti | vicārasya lokamaryādāyattatayā
<br/>tadatikrame durvicāratvaṃ suvicāratve ca na tadatikrama ityarthaḥ ||</p>
<p>bhagīº ṭīº | tattvata iti | tattvato na kiñcidastīti
<br/>pratijñeti na vyāghāta ityarthaḥ | tattvaśabdaprakṛtitacchabdārthaṃ
<br/>vikalpayati | taddhīti | tasyeti | vicārasya pratijñādirūpasya
<br/>sattvāsattvābhyāṃ vyāghāta ityarthaḥ | sa eveti | vicārasahatvāsahatva-
<br/>ghaṭita ityarthaḥ | etadeva sphuṭayati | yaditi ||</p>
<p>raghuº ṭīº | vyāvahārikaṃ sattvādikamaṅgīkurmahe na tu
<br/>tāttvikamityāśaṅkate | tattvata iti | taditi tadā tattvaparāmarśaḥ |
<br/>vyāghātaṃ vivṛṇoti | yadi hīti ||</p>
<p><b>pratiṣedhyasiddhyasiddhivyāghātaśca | yadi hi pratiṣedhyaṃ
<br/>siddhaṃ nātyantāya pratiṣedhaḥ | na cennatarām | loka-
<br/>vyavahārasiddhamiti cet, siddhameva hi tarhi, na hyanya-
<pb n="545"/>
<br/>topi kiñcitsiddhyati | nāyamabādhyo vyavahāra iti
<br/>cet, na, yadi naikatra, anyatrāpi tathābhāvaprasaṅgāt |
<br/>sarvatra bādhyata iti cet, tadapekṣasiddhinā vyavahāre-
<br/>ṇānapekṣeṇa vā avyavahāreṇaiva veti | yastāvattada-
<br/>pekṣasiddhiḥ sa kathaṃ tameva bādheta, na hyanuṣṇatvānumāne-
<br/>noṣṇatvagrāhipratyakṣabādho loke | dvitīyastvasambhavī,
<br/>na hi niṣedhakaṃ pramāṇaṃ niṣedhyasiddhinirapekṣaṃ bhavituṃ
<br/>kṣamate | tṛtīye tu tadviparītāpattiḥ, vicārabādhyatva-
<br/>mupakramyāvicāreṇa mudraṇāt<sup><small>1</small></sup> ||</b></p>
<p>śaṅkaº ṭīº | pratijñāsu doṣāntaramāha | niṣedhyeti | prathama-
<br/>pratijñāyāṃ niṣedhyaṃ sattvaṃ dvitīyādiṣu satyatvādi, tat siddhañcet
<br/>kathamatyantaniṣedhaḥ | na siddhañcettadā kathaṃ niṣedhaḥ, pramitaprati-
<br/>yogikasyaiva niṣedhatvāt ityarthaḥ | etadeva sphuṭayati | yadi hīti |
<br/>jñānamātramabhipretyāha | loketi | yadi lokavyavahāraḥ pramāṇaṃ
<br/>tadāha | siddhamiti | etadevābhipretyāha | nahīti | asat-
<br/>khyātimabhipretyāha | nāyamiti | anyathākhyātimabhipretyāha |
<br/>yaditi | ekatra śuktau rajatatvañcennābādhyaṃ anyatra vaṇigvīthyāṃ
<br/>tathābhāvādabādhyatvasambhavādityarthaḥ | apirabhyupagame | atyantā-
<br/>sattvamabhipretyāha | sarvatreti | tadapekṣeti | yadbādhyatvenābhimataṃ
<br/>tat sāpekṣaṃ vā bādhakatvābhimataṃ pramāṇaṃ tadanapekṣaṃ vā apramāṇameva
<br/>vā taditi vikalpārthaḥ | vyavahārapadaṃ pramāṇaparam | ādyaṃ dūṣa-
<note n="545.1"><p>vicārabādhyatvena bṛṃhaṇāt iti 1 puº pāº |</p></note>
<pb n="546"/>
<br/>yati | yastāvaditi | na hīti | na hyupajīvakenopajīvyaṃ bādhyate
<br/>tatrodāharaṇamāha | na hīti | auṣṇyasiddhimantareṇānauṣṇyasyopa-
<br/>saṃharttumaśakyatvāt | dvitīyaṃ nirācaṣṭe | dvitīyastviti | prati-
<br/>yogiprasiddhyarthamavaśyaṃ tadapekṣāyāḥ sattvāt | tadevāha | na hīti |
<br/>viparīteti | bādhyatvābhimatasyaiva siddhirevaṃ sati syāt na hyapramā-
<br/>ṇena kiñcidbādhyate | etadevāha | vicāreti | vicārabādhyaṃ
<br/>viśvamityabhidhāyāvicārabādhyatvena paryavasānāt ||</p>
<p>bhagīº ṭīº | lokavyavahāro yadi pramāṇaṃ tatrāha | siddha-
<br/>meveti | nanu pratiṣedhe pratiṣedhyasya jñānamātraṃ heturna tu prametyāha |
<br/>nāyamiti | yadi pratiṣedhyaṃ viśeṣe nāstīti pratiṣedhārthastadā'rthā-
<br/>ddeśāntare'stītyāyātamityāha | yadīti | apiśabdo'bhyupagame |
<br/>nanu cāsatkhyātipakṣamāśritya sarvatra niṣedha iti na tathātvamityāha |
<br/>sarvatreti | na hyanuṣṇatveti | yadyapi na kiñcidasti jñeyatvāditya-
<br/>syopajīvyaṃ vyāptyādijñānaṃ tadanena na bādhyate, tathāpi yadanu-
<br/>mānāt prāṅ niyamataḥ pratyayāntaramutpadyate tenaiva tasya bādha iti
<br/>bhāvaḥ | mudraṇāt paryavasānādityarthaḥ ||</p>
<p>raghuº ṭīº | tattvaṃ paramārthaḥ, tathā ca paramārthato na kiñci-
<br/>dapi sadityādikaṃ pratijñārtha ityata āha | pratiṣedhyeti |
<br/>vyāghātaṃ vivṛṇoti | yadi hīti | siddhaṃ pramitam | natarā-
<br/>miti | niṣedhyapramāyā niṣedhabuddhihetutvāditi bhāvaḥ | niṣedhya-
<br/>jñānamātraṃ tathetyāśayenā''śaṅkate | loketi | abādhyādeva
<pb n="547"/>
<br/>lokavyavahārādarthasiddhiranyathā'tiprasaṅgādityāśaṅkate | nāyamiti |
<br/>kimayaṃ vyavahāraḥ kvacideva bādhyaḥ sarvatra vā, ādye yadīti |
<br/>apirabhyupagame, anyatrā(pya)bhyupagantavya ityarthaḥ | dvitīyaṃ śaṅkate |
<br/>sarvatreti | tadapekṣasiddhinā niṣedhyādhīnasiddhinā | vyavahāreṇa
<br/>pramāṇena | bādhyata ityanuṣajyate | yastāvaditi | pratiyogi-
<br/>jñānādhīnapravṛttikaṃ niṣedhakaṃ pramāṇaṃ nopajīvyapratiyogijñāna-
<br/>bādhakamityarthaḥ | api ca hetorvyāptigraho niṣedhamātreṇa samaṃ
<br/>sattvādisambalitaniṣedhena vā | ādye na tataḥ sattvādiniṣedhaḥ |
<br/>dvitīye tūpajīvyavirodhaḥ | evaṃ niṣedhakamapi pramāṇaṃ niṣedha-
<br/>mātramavagāhate sattvādisamvalitaniṣedhaṃ vā | ādye na sattvādi-
<br/>niṣedho mānābhāvāt | dvitīye sattvādernātyantiko niṣedhaḥ
<br/>pramāṇasiddhatvāt | viparītāpattiṃ vivṛṇoti | vicāreti |
<br/>mudraṇāt vicārabādhyatvasyāvaraṇāt | paryavasānādityartha ityanye ||</p>
<p><b>na caitadapi nirvyūḍham | sa hyayatnasiddhamadhyakṣaṃ vā
<br/>syāt aniṣṭimātraṃ vā | ādye virodho'siddhiśca |
<br/>dvitīye lokātikramaḥ, parāniṣṭyā tvadaniṣṭibādha-
<br/>prasaṅgaśceti ||</b></p>
<p>śaṅkaº ṭīº | na caitaditi | svavyavahārabādhyatvamapi na
<br/>siddhamastītyarthaḥ | kiñca vyavahāro'pi na tāvat vyavasthita ityāha |
<br/>sa hīti | viśeṣādarśanasādhāraṇamadhyakṣameva nāvyavahāraḥ tathā mati
<br/>pratyakṣaprāmāṇyā'bhyupagamavirodha ityāha | ādya iti | asiddhirna
<pb n="548"/>
<br/>prativicārabādhyaṃ jagaditi pratyakṣasyāsiddherityarthaḥ | loketi | na
<br/>hyaniṣṭimātreṇa kiñcidbādhyata iti spaṣṭamityarthaḥ | doṣāntaramāha |
<br/>pareti | mayānviṣyamāṇāyāstvadaniṣṭernāpabādhyatvaṃ syādityarthaḥ ||</p>
<p>bhagīº ṭīº | etadapi vicārabādhyamānatvamapītyarthaḥ | avi-
<br/>cāreṇa sattvameva kuto na syāditi bhāvaḥ | so'vicāraḥ |
<br/>virodhaḥ tathā sati pratyakṣaprāmāṇyāṅgīkārādityarthaḥ | asiddhiḥ
<br/>sarvathā vicārabādhyo'yamartha iti pratyakṣābhāvādityarthaḥ | pareti |
<br/>tvadaniṣṭirapi pareṇa neṣṭavyeti sāpi bādhyetetyarthaḥ ||</p>
<p>raghuº ṭīº | etat <sup><small>1</small></sup>vicārabādhyatvam | saḥ avicāraḥ |
<br/>virodhaḥ adhyakṣasyaiva sattvābhyupagamāt | asiddhirapi adhyakṣeṇa
<br/>sattvāderevāvagāhanāt | tvadaniṣṭīti pakṣasyāpi saṅgrāhakam ||</p>
<p><b>etena hetavo nirastāḥ | te hi jñeyatvāt jñānatvāt
<br/>asattvāt vikalpānupapatteḥ pratyayatvāt karmānupapatteḥ
<br/>mitho vyāghātādityādayaḥ | ete hi sarva eva svārtha-
<br/>kriyāpratikṣepikāṃ yuktimākṣipanti, niṣedhyasiddhi-
<br/>ñcāpekṣante | anaikāntikau ca prathamadvitīyau svaphala
<br/>eva vyabhicārāt, asiddhau tṛtīyacaturthau, anaikānti-
<br/>kaśca pañcamaḥ pūrvavat, asiddhau vyāghātenānaikāntikaśca
<br/>ṣaṣṭhaḥ, asiddho'naikāntikaśca saptamaḥ, sarva eva kālā-
<br/>tyayāpadiṣṭā iti ||</b></p>
<note n="548.1"><p>etadavicāreti 2 puº pāº |</p></note>
<pb n="549"/>
<p>śaṅkaº ṭīº | eteneti | vyāghātenaivetyarthaḥ | tadiyaṃ prayoga-
<br/>pariśuddhirnakiñcidasti jñeyatvāt rajjusarpavat, na kiñcit satyaṃ
<br/>jñānatvāt rajjusarpajñānavat, na kiñcit kārakamasattvāt śaśaviṣāṇa-
<br/>vat, na kiñcit vicārasahaṃ vikalpānupapatteḥ darpaṇamukhavat, na
<br/>kiñcit sālamvanaṃ pratyayatvāt svapnapratyayavat, na kiñcid darśanaṃ
<br/>karmatvānupapatteḥ cchedyānupapattau cchidāvat, na kaścit siddhāntaḥ
<br/>mitho vyāghātāt mithaḥ śoṣakanirvāpakānalasalilavat | sarva-
<br/>hetūnāṃ sādhāraṇaṃ doṣamāha | svārtheti | hetūnāṃ yo'rthastatprati-
<br/>kṣepikāmapavādikāṃ yuktimākṣipantītyarthaḥ | tathāhi | jñeyatvamapi
<br/>jñeyaṃ na vā, ādye heturapi na syāt, tasyāpi jñeyatvāt | antye
<br/>hetutvānupapatteḥ, na hyajñātasya hetutvamupapadyate | jñeyaṃ hi rajjyā-
<br/>dāvāropitaṃ sarpatvaṃ hyasadityubhayasiddhaṃ | taduktam |</p>
<p><lg><l>“māyāmātramida viśvaṃ jagat sthāvarajaṅgamam” |</l></lg> iti |</p>
<p>jñānatvāditi | rajjusarpata ityarthaḥ | niṣedhyeti | pratijñāpadeṣu
<br/>yanniṣedhyaṃ sattvaṃ satyatvaṃ sālambanatvaṃ kārakatvaṃ darśanatvaṃ siddhāntatvaṃ
<br/>vā, tacca yadi na kvacit siddhaṃ tadā tadabhāvopyasiddha
<br/>eveti vyāptigrahābhāvāt vyāpyatvāsiddhā eva hetava ityarthaḥ |
<br/>viśeṣadoṣamāha | anaikāntikāviti | anumitirasti tajjñeyā
<br/>ceti anumitiḥ satyā jñānañceti sādhyābhāvavattvānumitā tvaphala
<br/>evetyarthaḥ | na cedetasyā anumiteḥ sattvaṃ satyatvambā tadā siddha
<br/>naḥ samīhitamiti bhāvaḥ | asattvāditi tṛtīyo vikalpānupa-
<br/>patteriti caturthastvasiddhāvityāha | asiddhāviti | bāhyasattvastha
<br/>sādhanāt bikalpānāñcopapādanāditi bhāvaḥ | pratyayatvāditi
<pb n="550"/>
<br/>pañcamasya hetoḥ svaphalaṃ eva vyabhicārādityāha | anaikāntika
<br/>iti | karmatvānupapatteriti ṣaṣṭhahetuṃ dūṣayati | asiddha iti |
<br/>karmatvasya grāhyatvasyopapādanādasiddhatvaṃ svaphala eva cānaikāntikatvaṃ
<br/>tasya tvayā saviṣayatvābhyupagamāt jñānaviṣayasyaiva jñānakarma-
<br/>tvāt na kiñcid darśanamityākārameva tvaddarśanaṃ tasya ca tadeva
<br/>karmeti vyāghātaḥ | mithovyāghātāditi | saptamaṃ hetuṃ dūṣayati |
<br/>asiddho'naikāntikaśceti | ekasyaiva siddhāntasya prāmāṇikatvā-
<br/>danyasya tadvirodhinaḥ pramāṇābhāsamūlakatvāt kva mitho virodhaḥ |
<br/>na kaścit siddhānta ityayameva ca siddhānta iti heturayaṃ anai-
<br/>kānta ityarthaḥ | kālātyayāpadiṣṭā iti | sarvasatyatvādereva
<br/>sādhyābhāvasya pramāṇasiddhatvādityarthaḥ | etacca dṛṣṭāntānāṃ dūṣaṇe
<br/>vyaktībhaviṣyati ||</p>
<p>bhagīº ṭīº | pratijñāsu krameṇa hetūnāha | te hīti |
<br/>vikalpeti | sattvāsattvayorubhayatra doṣādityarthaḥ | karmeti | karma-
<br/>lakṣaṇānupapatterdṛśyābhāvena darśanābhāvādityarthaḥ | mitha iti |
<br/>śabdanityatvānityatvābhyāmityarthaḥ | svaphala eveti | anumānasya
<br/>phalamasattvānumitiḥ, tasyā asattve viṣayasya sattvameva syāditi
<br/>tasyāḥ sattvaṃ vācyamatastatraivānekānta ityarthaḥ | pūrvavaditi |
<br/>svaphala evetyarthaḥ | asiddha iti darśanakarmatopapādanādityarthaḥ |
<br/>vyāhata iti | darśanakarmatvānupapattereva darśanakarmatvābhyupagamādi-
<br/>tyarthaḥ | anaikāntikaśceti | svaphala evetyarthaḥ | asiddha iti |
<br/>ekasyaiva prāmāṇikatvābhyupagamena viruddhe tātparyābhāvādityarthaḥ ||</p>
<pb n="551"/>
<p>raghuº ṭīº | ete hetavaḥ | svārthasya svasādhyārthasya sarvā-
<br/>sattvādeḥ pratikṣepikāṃ yuktimudgiranti | asato hetutvānupapattyā
<br/>hetoreva sattvāt | asatyasyānumitihetutvānupapattyā hetujñāna-
<br/>syaiva satyatvāt | hetuprayogasya hetujñānaṃ prati tasya cānumitiṃ
<br/>prati kāraṇatvāt anyathā prayogavaiyarthyāt | vicārāsahasya hetutyā
<br/>nupapattyā hetostajjñānasya ca vicārasahatvāt | hetvādya<sup><small>1</small></sup>nāla-
<br/>mbanasya pratyayasyānumitihetutvānupapattyā hetvādipratyayānāṃ hetvādyā-
<br/>lambanatvāt | hetusādhyadṛṣṭereva darśanatvāt anyathā hetvādyasiddheḥ |
<br/>hetusādhyāderevābhyupagamyamānatvena siddhāntatvāt | niṣedhyeti |
<br/>niṣedhyasya siddhau nātyantikastanniṣedhaḥ asiddhau ca na tadabhāvasya
<br/>siddhiḥ na vā'nvayato vyatirekato vā vyāptigraha iti | anai-
<br/>kāntikāviti | abhāve sādhye pratiyogisāmānādhikaraṇyamevā-
<br/>naikāntikatvamityarthaḥ | svasya hetoḥ phale'numitau | tasyā asattve
<br/>sādhyāsiddhiḥ, asatyatve ca viparītāpattiḥ | tṛtīyasyāsiddhi-
<br/>raprasiddhiḥ | caturthasya svarūpāsiddhiḥ bāhyasyābādhyatvena satyatvopapatteḥ |
<br/>pūrvavat svaphala eva | karma hi viṣayo vā kriyājanyaphalaśāli
<br/>vā dhātvarthatāvacchedakaphalaśāli vā | ādye tadanupapattirasiddhā,
<br/>jñānamātrasya sadviṣayakatvāt | dvitīye bhāgāsiddhiḥ prāyaśo
<br/>jñeyasya jñānajanyopādānādiśālitvāt | tṛtīye tu jñānamātrasyaiva-
<br/>majñānatvāpattau ajñātasya hetorgamakatve vyāghātaḥ sādhyasyāsiddhi-
<br/>prasaṅgaśca | atha tayorjñānamupeyate tadā tatraiva vyabhicāra iti |
<note n="551.1"><p>hetvādyālambanasya iti 2 puº pāº |</p></note>
<pb n="552"/>
<br/>mithovyāghātaśca mithobādhyatvaṃ vā mithovirodhitvamātraṃ vā |
<br/>ādye asiddhiḥ prāmāṇikasya pakṣasyāprāmāṇikenetareṇābādhanāt |
<br/>dvitīye vyabhicāraḥ | matpakṣaviruddhapakṣasya tvatsiddhāntatvāditi ||</p>
<p><b>etena dṛṣṭāntā api visarjanīyāḥ | te hi rajju-
<br/>sarpavat tajjñānavat śaśaviṣāṇavat darpaṇamukhavat
<br/>svapnapratyayavat cchedyānupapattau cchidāvat mithaḥ śoṣaka-
<br/>nirvāpakānalasalilavadityādayaḥ | yena ca tatra sarpa-
<br/>syāsattvaṃ tajjñānasya mithyātvaṃ śaśaviṣāṇasyākārakatvaṃ
<br/>darpaṇamukhasya vicārāsahatvaṃ svapnajñānasya nirālambanatvaṃ
<br/>cchedyānupapattau cchidānupapattiścāvadhāritāni tenaiva
<br/>tatra rajjoḥ sattvaṃ asarpajñānasya satyatvaṃ śaśasyānyatra
<br/>gavāderviṣāṇa eva kārakatvaṃ darpaṇasya vicārasahatvaṃ
<br/>asvapnajñānasya sālambanatvaṃ cchedyaniṣṭhā cchidā siddhau
<br/>jñānaṃ karma copapāditāni | tadanupapattau vā sādhya-
<br/>vikalatayā sarva evaite dṛṣṭāntābhāsāḥ | antimastu
<br/>sādhanavikalaḥ | siddhāntānāṃ vyāghātaḥ paraspara-
<br/>viraharūpatvalakṣaṇaḥ jalānalayostu vadhyaghātakasvabhā-
<br/>vatvalakṣaṇaḥ, na ca śabdasāmyenānumānamityeṣā dik |</b></p>
<p>śaṅkaº ṭīº | tadevāha | te hīti | vyaktamanyat | śaśasyānyatra
<br/>lomādau | gavādeḥ svaviṣāṇa eva kārakatvādityarthaḥ | śabda-
<br/>sāmyeneti | anyathā gotvādīnāmapi viṣāṇitvaṃ syāditi bhāvaḥ ||</p>
<pb n="553"/>
<p>bhagīº ṭīº | etena svārthapratikṣepādinetyarthaḥ | tadanupa-
<br/>pattāviti | yadi rajjvādeḥ sarpāditvaṃ tāttvikaṃ tadā sādhya-
<br/>vikalā dṛṣṭāntā ityarthaḥ | sādhaneti | pakṣadṛṣṭāntasādhāraṇa-
<br/>syaikasya mithovyāghātasyābhāvādityarthaḥ ||</p>
<p>raghuº ṭīº | mithyātvaṃ pramātvavirahaḥ | svapnajñānasya nirā-
<br/>lambanatvamityabhyupetya, vastutastasyāpyanyathākhyātirūpatayā sālambana-
<br/>tvāt sāvalambanasyāprasiddhau sādhyāprasiddhiḥ | tenaiva tattulyena vā |
<br/>tatra anyatra vā | rajjoḥ anyasya vetyādi neyam | tadanupa-
<br/>pattau kvacidapi sattvādyaprasiddhau sādhyavikalatayā sattvādyabhāvarūpa-
<br/>sādhyavattvenāniścitatayā ||</p>
<p><b>astu tarhi dūṣaṇopakrameṇa vicāra iti cet, tamapi
<br/>paśyāmaḥ kīdṛśo'sāviti | nedaṃ sthūlaṃ viruddhadharmmā-
<br/>saṃsargaprasaṅgāt, nāsthūlaṃ tathā pratibhāsaprasaṅgāt, na
<br/>parānapekṣaṃ sadātanatvaprasaṅgāt, na parāpekṣaṃ sada-
<br/>sadvyatirekaprasaṅgāt, naikaṃ tathā pratibhāsaprasaṅgāt,
<br/>nānekaṃ bhedavyavasthitiprasaṅgāt, na ca vyāpakaṃ
<br/>niṣkriyatvaprasaṅgāt, nāvyāpakaṃ avigheyatvaprasaṅgā-
<br/>dityādiriti cenna | mithovirodhamūlaśaithilyeṣṭāpāda-
<br/>nānukūlatvaviparyayāparyavasānaistarkābhāsatvāt |</b></p>
<pb n="554"/>
<p>śaṅkaº ṭīº | avayavinirāse sarvapratyakṣavilope tanmūlakasarva-
<br/>pramāṇavilope svaprakāśajñānātmakaṃ jagat syādatha vā śūnyataiva
<br/>syāt taduktam “sarvāgrahaṇamavayavyasiddhe”rityabhiprāyeṇa paro'vayavi-
<br/>nirāsāya pratijānīte | nedaṃ sthūlamiti | ayameva ca dūṣaṇopakramo
<br/>yadasmāt siddhāntavyatirekasthāpanā prāthamikī | tatrāvayavini
<br/>vipratipattayaḥ dravyatvaṃ aṇutvavyāpyaṃ na vā paramāṇuḥ svabhinnopādeyo-
<br/>pādānaṃ na vā mūrttatvaṃ aṇutvavyāpyaṃ na vā evaṃ sparśavattvādi pakṣī-
<br/>kṛtyohyam idaṃ ghaṭādi yadi sthūlaṃ syādviruddhadharmāsaṃsṛṣṭaṃ syādityarthaḥ |
<br/>viruddhadharmasya grahaṇādervakṣyamāṇatvāditi bhāvaḥ | tathā pratibhāseti |
<br/>asthūlatvena pratibhāsaprasaṅgādityarthaḥ | parasparavirodhe hi na prakārā-
<br/>ntarasthitiriti bhāvaḥ | sadātaneti | ahetukaṃ hi sadeva vā yathā
<br/>ākāśaṃ asadeva vā yathā śaśaviṣāṇamiti bhāvaḥ | sadasaditi |
<br/>na hi ghaṭaḥ kāraṇavyāpārāt prāk sanneva daṇḍādibhirjanyate
<br/>nāpyasan asattvāviśeṣeṇa ghaṭakāraṇāt paṭo'pi syādityarthaḥ |
<br/>naikamiti | rūpādisamudāyo hi ghaṭo'nubhūyate ekatve tu rūpādi-
<br/>vinākṛtaṃ ghaṭamātraṃ pratibhāsetetyarthaḥ | bhedeti | bhedavyavasthāyāśca
<br/>dūṣyatvāditi bhāvaḥ | avidheyatveti | deśabhedena vidhiniṣedho jñāna
<br/>eva pratibandhasiddhiḥ | asattvāditi | sattvasya vyavasthāpayitumaśakya-
<br/>tvādityarthaḥ | vikalpānupapatteriti | viśvamidaṃ sadasadubhayātmaka-
<br/>manubhayātmakaṃ vā ādyamapi nityamanityaṃ vā nityamapyekamanekaṃ vā
<br/>ekamapi bhāvātmakamabhāvātmakaṃ vā iti vikalpeṣu vinigamaka-
<br/>pramāṇābhāvādanupapattiḥ | karmatvānupapattiriti | parasamaveta-
<pb n="555"/>
<br/>kriyāphalabhāgitā hi karmatā, sā ca dṛśikarmaṇi naiyāyikairnābhyupa-
<br/>gamyate mīmāṃsakaiḥ prākaṭyābhyupagamepi svabhāvaniyamābhāvādupa-
<br/>kāropi durghaṭa ityādidoṣaduṣṭameva tathā ca dṛśyābhāve darśanābhāva
<br/>iti siddham | mithovyāghātāditi | vādināṃ parasparaṃ vyāghātā-
<br/>bhyupagamāt siddham | eteṣāṃ hetūnāṃ sādhāraṇaṃ doṣamāha | ete
<br/>hīti | hetūnāṃ hetvavayavānāṃ yaḥ svātmajñeyatvajñānatvādi, tasyāpi
<br/>pratikṣepo'mībhirhetubhiḥ kriyate na vā ityarthaḥ | vidhiniṣedho-
<br/>bhayaviṣayatvaṃ avyāpakatvaṃ vidheyatvantu vidhimātraviṣayatvaṃ tathā
<br/>cobhayaviṣayatve hyekamātraviṣayatvamityarthaḥ | yadvā iha ghaṭosti upa-
<br/>labhyamānatvādityanena prakāreṇa ghaṭasya vidheyatvaṃ na syāt |
<br/>avyāpakatvādvyāptyapratiyogitvāditi chalam | mithovirodhaḥ paraspara-
<br/>pratikṣepakatvam | mūlaśaithilyaṃ tarkamūlabhūtavyāptivirahaḥ | iṣṭāpādanaṃ
<br/>vādisvīkṛtārthāpādanam | anukūlatvaṃ prativādyabhyupagatapramāṇopa-
<br/>ṣṭambhakatvam | viparyayāparyavasānaṃ vyatirekavyāptyabhāvaḥ | yadyapi mūla-
<br/>śaithilyanāntarīyakametat | tathāpyanvayavyatireka(rūpa)viṣayabhedena
<br/>doṣadvaidhaṃ draṣṭavyam |</p>
<p>bhagīº ṭīº | yadyapyavayavinirākaraṇaṃ na vijñānavādinayānu-
<br/>kūlaṃ na vātmani bādhakaṃ, tathāpyavayavini niraste tadupajī(vi)(vya)-
<br/>siddhikapratyakṣābhāvāttanmūlakamānāntarasyāpyabhāve svaprakāśaṃ jñāna
<br/>mātramavaśiṣyate śūnyatā vetyavayavini bādhakamāha | nedamiti |
<br/>yadyapi parasya sthalāprasiddhau na tanniṣedhaḥ, tathāpi dravyatvamaṇutvavyāpya
<pb n="556"/>
<br/>na vā paramāṇuḥ svabhinnopādeyopādānaṃ na veti saṃśayaḥ | idaṃ
<br/>ghaṭādi yadyavayavi syāt viruddhadharmāsaṃsṛṣṭaṃ syāt, na caivam,
<br/>grahaṇāgrahaṇādiviruddhadharmasaṃsargasya vakṣyamāṇatvādityarthaḥ | na ca
<br/>sthūlāsthūlābhyāmanyaḥ prakāro'stīti bhāvaḥ | evamagrepi | sadātana-
<br/>tveti | ahetukākāśavacchaśaśṛṅgavadvā nityaṃ syādityarthaḥ | sada-
<br/>saditi | ghaṭaḥ sanneva na svakāraṇena janyate siddhatvāt, nāpyasan
<br/>asattvāt, paṭavat, anyathā tvasattvāviśeṣādanyadapi janyeteti janyaṃ
<br/>sadasadbhinnaṃ syādityarthaḥ | na cāpādyāprasiddhiḥ, idaṃ sadasadātmakaṃ
<br/>yadi sāpekṣaṃ syāt asanna syādityarthaḥ | tatheti | ghaṭapaṭādīnā-
<br/>mekātmatānubhavāpātādityarthaḥ | bhedeti | anekatve bhedavyavasthā-
<br/>pattiḥ sā cāgre nirasyetyarthaḥ | avidheyatveti | deśabhedena sattvā-
<br/>sattvavyāpakatvaṃ, tathā caikadā ghaṭādeḥ kvacidvidheyatvaṃ na syāt na
<br/>hyekadā vidhiniṣedhātmakatvamekasya sambhavatītyarthaḥ | mithovirodhaḥ
<br/>anyonyārthapratikṣepakatvam | mūlaśaithilyaṃ tarkamūlavyāptyabhāvaḥ |
<br/>anukūlatvaṃ asmadabhyupagatārthānugrāhakatvam | viparyayāparyavasānaṃ vyati-
<br/>rekavyāptyabhāvaḥ ||</p>
<p>raghuº ṭīº | avayavinirāse sarvapratyakṣavilope tanmūlaka-
<br/>pramāṇāntarāsambhavāt svaprakāśajñānamātramavaśiṣyate, tathā ca sūtraṃ
<br/>sarvāgrahaṇamavayavyasiddherityāśayenāvayavinaṃ nirasyati | neda-
<br/>mityādinā | idaṃ ghaṭādi bāhyaṃ, sāmbṛtī niṣedhyādisiddhiriti
<br/>bhāvaḥ | viruddheti | darśayiṣyate ca viruddhadharmasaṃsarga iti bhāvaḥ |
<pb n="557"/>
<br/>tathā'sthūlatvena<sup><small>1</small></sup> | sadātanatvamādimattvavirahaḥ | sadasaditi | sato
<br/>gaganāderasataśca śaśaviṣāṇādeḥ parāpekṣatvavirahāt |</p>
<p>kāraṇena na sadeva sādhyate sataḥ sādhyatvāyogāt nāpyasat
<br/>asattvāviśeṣeṇa paṭādikāraṇāt ghaṭādisiddhiprasaṅgādityanye |</p>
<p>naikaṃ parasparamabhinnam | tathā parasparābhinnatvena | bhedeti |
<br/>bhedasya svarūpādyātmano'gre nirasyatvāt | vyāpakatvaṃ sarvatra sattvam |
<br/>avyāpakatvaṃ kvacidasattvam | vidheyatvaṃ sattvena pramāpaṇīyatvam | na
<br/>cāsatastatsambhavatīti hṛdayam | mithovirodhaḥ parasparārthaprati-
<br/>kṣepakatvam | mūlaśaithilyaṃ, tarkasya mūlamāpādyāpādakavyāpti-
<br/>niścayāpādakābhyupagamau tacchaithilyaṃ tadanyataravyatirekaḥ | anu-
<br/>kūlatvaṃ vādyabhyupagatārthasiddhyanukūlatvam asthūlatvādiṣu tathāprati-
<br/>bhāsādiprasaṅgānāṃ viparyayaiḥ sādhyānāṃ sthūlatvādīnāṃ vādinā'bhyupa-
<br/>gatatvāt | yatreṣṭāpādanaṃ tatrāpādyavyatirekasyāpakṣadharmatvāt
<br/>viparyayāparyavasānaṃ pratibandhasyāsiddheraniścayāt, kvacidāpādakāna-
<br/>bhyupagamāccetyapi draṣṭavyam ||</p>
<p><b>yathā hi nāyaṃ parvato niragniḥ nirdhūmatvaprasaṅgāt
<br/>nāpyagnimān tathopalabdhiprasaṅgāt ityanayoreka
<br/>ābhāsaḥ, parasparārtha-pratikṣepakayorubhayoranābhāsa-
<br/>tvānupapatteḥ, tathātrāpi | na hyasthūlatādiniṣedhādanyaḥ
<br/>sthūlatādividhiḥ tanniṣedhādvānyo'sthūlatādividhiriti |</b></p>
<note n="557.1"><p>tathā'nukūlatvena iti 2 puº pāº |</p></note>
<pb n="558"/>
<p>śaṅkaº ṭīº | mithovirodhamāha | yathā hīti | tatheti |
<br/>vahnimattayetyarthaḥ | ekābhāsatāyāṃ hetumāha | tayoriti | anyathā
<br/>vastudvairūpyatāpatteriti bhāvaḥ | dṛṣṭānte virodhamuktvā dārṣṭāntike
<br/>tamāha | tatheti | virodhamevopapādayati | na hīti ||</p>
<p><b>śithilamūlāścaite pratibandhasyāsiddheḥ | siddhau vā
<br/>vyāpyavyāpakatadadhikaraṇānāṃ siddhau vivādanivṛtteḥ |</b></p>
<p>śaṅkaº ṭīº | śithileti | parābhyupagamamanurudhya, anyathā na
<br/>parānapekṣaṃ na vyāpakamityanayorvyāptisattvāt sarvopagraho mandaḥ
<br/>syāt | parābhyupagamameva sphuṭayati | siddhau veti | vivādeti |
<br/>vyāptyādisiddhereva śūnyatādyanupapatterityarthaḥ |</p>
<p>bhagīº ṭīº | vivādeti | vyāptyādīnāmeva vastutve sarvā-
<br/>siddhyabhāvādityarthaḥ |</p>
<p><b>iṣṭāpādanaṃ ca prathame, anubhūtāvasite sthūle viruddha-
<br/>dharmāsaṃsargasyeṣṭatvāt | tathā ca vakṣyāmaḥ |</b></p>
<p>śaṅkaº ṭīº | prathama iti | nedaṃ sthūlamityatra ||</p>
<p>bhagīº ṭīº | anubhūteti | pūrvamanubhṛte nirvikalpakaviṣayī-
<br/>kṛte paścādavasite savikalpakaviṣaya ityarthaḥ | vakṣyāmaḥ viruddha-
<br/>dharmāsaṃsargamiti śeṣaḥ ||</p>
<pb n="559"/>
<p>raghuº ṭīº | prathamamanubhūte paścādavasite | anubhavāvasāyau
<br/>nirvikalpakasavikalpakau | necchāmātrādbādhanivṛttirata āha |
<br/>tathā ceti | viruddhadharmāsaṃsargasādhakaṃ prakāraṃ vakṣyāma ityarthaḥ ||</p>
<p><b>anukūlaśca dvitīyaḥ | asthūlatāpratikṣepasya sthūla-
<br/>topalambhānugrāhakatvāt tadrūpatāvyavahārasya tathā
<br/>pratibhāsavyāptatvācca | evaṃ tṛtīyopi | anapekṣatva-
<br/>pratikṣepasya sāpekṣatvopalambhānugrāhakatvāt anapekṣatva-
<br/>vidheḥ sadātanatvavyāptatvācca | caturthastvaprasiddhavyāpakaḥ,
<br/>sadasattvasya virodhenaikatra vidhivanniṣedhasyāpyanupapattaḥ |
<br/>pañcamastvanukūla eva | anekatvābhimate vastunyakatā-
<br/>pratikṣepasyānekatopalambhopaṣṭambhakatvāt | tādrūpyavyava-
<br/>hārasya tathā pratibhāsavyāptatvācceti | ṣaṣṭhastviṣṭa
<br/>evāsmākam |</b></p>
<p>śaṅkaº ṭīº | sthūlopalambheti | tathā cāsmadanukūlameva
<br/>sādhitaṃ syādityarthaḥ | dvitīyasya sattarkatvamāha | tadrūpateti |
<br/>tadrūpatāyāstathāpratibhāsavyāptatvāt iti vaktavye vyavahārapadaṃ tadrūpatā
<br/>dāḍhyārtham | pratibhāsaḥ kādācitko vivakṣita aiśvaro vā | eva
<br/>miti | anukūlaḥ sattarkaścetyarthaḥ | anukūlatvamāha | anapekṣatveti |
<br/>sattarkatvamāha | anapekṣatvavidheriti | caturthe āpādyāprasiddhimāha |
<br/>caturthastviti | aprasiddhimeva darśayati | sadusattvasyeti | nacavayya-
<br/>vini ekatvaniṣedho nānukūla ityata āha | anekatvābhimata iti |
<pb n="560"/>
<br/>sattarkatvamāha | tādrūpyeti | yadanekaṃ tatra kadācittathā pratibhāso
<br/>bhavatyevetyarthaḥ | iṣṭa eveti | anekatvābhimataṃ vastu bhedena
<br/>vyavatiṣṭhata evetyarthaḥ ||</p>
<p>bhagīº ṭīº | asthūlateti | sthūle ghaṭādāvasthūlatāpratikṣepasya
<br/>sthūlatvānubhavānukūlatvādityarthaḥ | tadrūpateti | yatra vastuto'sthūlatvaṃ
<br/>tatra tathā pratibhāso'pyastyeveti prakṛte na kiñcidduṣyatītyarthaḥ |
<br/>anapekṣatveti | sāpekṣe ghaṭādāvanapekṣatvapratikṣepo'nukūla evetyarthaḥ |
<br/>anapekṣatveti | yatrānapekṣatvaṃ tatra sadātanatvamiṣyata evetyarthaḥ |
<br/>aprasiddheti | āpādyāprasiddhyā tarkasyābhāsatvamityarthaḥ | pañcama-
<br/>stviti | ekatvopalambhābhāvasyānekatopalambhopaṣṭambhakatvādityarthaḥ |
<br/>tādrūpyeti | ekatraikatvavyavahāropyastyevetyarthaḥ | ṣaṣṭhastviti | bheda-
<br/>vyavasthā svīkriyata evetyarthaḥ ||</p>
<p>raghuº ṭīº | asthūlatāyāḥ pratikṣepasya karaṇavyutpattyā prati-
<br/>kṣepakasyāsthūlatve'niṣṭaprasaṅgasya sthūlatvopalambhaḥ sthūlatvasiddhiḥ | eva-
<br/>magrepi neyam | āpādyapādakayorvyāptiṃ vinā na tarkasya tādṛśānu-
<br/>kūlatvamiti tāṃ darśayati | tadrūpatāvyavahārasyeti | vyavahriya-
<br/>māṇāyāstadrūpatāyāḥ | anapekṣatvavidheḥ vidhīyamānasyānapekṣatvasya |
<br/>aprasiddhavyāpakaḥ sattvāsattvobhayavyatirekaḥ | sattvaṃ yadi vastutvaṃ na
<br/>tarhi tadvyatirekaprasiddhiḥ | atha sattvāśālitvamarthakriyākāritvaṃ
<pb n="561"/>
<br/>vā, tadvyatirekaścāsattvaṃ, na tarhi kvacidapi tadubhayavyatirekaprasiddhi-
<br/>riti | sattvasyāsattvasya ca vyāpakasya parānapekṣatvasya vyatireke parā-
<br/>pekṣatve sattvasyāsattvasya ca vyatirekaprasaṅga evobhayavyatirekaprasaṅga
<br/>iti cedatrāha | sadasattvasyetyādi | athaivaṃ vilīna vyāpakānupa-
<br/>labdhyeti cet, na vilīnaṃ, vyatirekiṇo dharmasya bhāvābhāvobhaya-
<br/>vyāpakatvāyogāt | tādrūpya vyavahārasya vyavahriyamāṇatādrūpyasya ||</p>
<p><b>nanu bhedaḥ svarūpaṃ vā syāditaretarābhāvo vā
<br/>dharmāntaraṃ vā | na pūrvaḥ, ghaṭo bhinna iti sahaprayogā-
<br/>nupapatteḥ | nāparaḥ, pratītāvātmāśrayaprasaṅgāt, bhinna-
<br/>pratiyoginirūpaṇāddhi tadabhāvo nirūpyastanni-
<br/>rūpaṇameva ca bhedanirūpaṇam | nottaraḥ, anavasthā-
<br/>prasaṅgāt | tat kathamasau <sup><small>1</small></sup>vyavatiṣṭhatāmiti cet |</b></p>
<p>śaṅkaº ṭīº | nanu bheda eva nāsti kathaṃ tadavyavastheti
<br/>vedāntyāha | nanviti | sahaprayogānupapatterityupalakṣaṇam | bhedo
<br/>ghaṭaviśeṣaṇatvena na bhāseta ityapi draṣṭavyam | na hi svameva svavi-
<br/>śeṣaṇaṃ bhavati | ātmāśrayeti | bhinnatayā pratiyogijñāne sati
<br/>bhedagraha iti tenaiva tannirūpaṇamityarthaḥ | ātmāśrayameva vivṛṇoti |
<br/>bhinneti | bhinnatvena pratiyoginirūpaṇādityarthaḥ | anavastheti |
<br/>vaidharmyaṃ hi ghaṭapaṭayorghaṭatvaṃ paṭatvañca | tatrāpi vaidharmyāntaraṃ vācya-
<note n="561.1"><p>bhavatu iṣyatāmiti 2 puº pāº |</p></note>
<pb n="562"/>
<br/>mevaṃ tatra tatrāpītyarthaḥ | tat kathamiti | bhidyata iti bhedo
<br/>bhidyate aneneti bhedo bhedanaṃ bheda iti prakāratrayasyāpi duṣṭatvā-
<br/>dityarthaḥ ||</p>
<p>bhagīº ṭīº | bhidyata iti bhedo bhedanaṃ bhedo bhidyate-
<br/>'neneti bheda iti vyutpattyā krameṇa svarūpādyabhidhīyata iti
<br/>tadvikalpayati | nanviti | saheti | svarūpasya ghaṭapadenoktatvāt
<br/>bhinnapadaṃ punaruktamityarthaḥ | ātmāśrayeti | bhinnapratiyogi-
<br/>jñānanirūpyo'nyonyābhāvo bhedaścānyonyābhāva eveti tenaiva tanni-
<br/>rūpaṇādityarthaḥ | etadeva spaṣṭayati | bhinneti | anavastheti |
<br/>vaidharmyaṃ cedabhinnaṃ kathaṃ tadyogāttadāśrayo bhinnaḥ, atha bhinnaṃ tadā
<br/>tatrāpi bhedāntaraṃ syādityanavasthetyarthaḥ ||</p>
<p>raghuº ṭīº | dharmmāntaraṃ anuyogitāvacchedakavadvṛttivaidharmyā-
<br/>ntaraṃ, yadvakṣyati paṭo'yaṃ na ghaṭastantumayaśceti | sahaprayogeti |
<br/>svarūpaṃ hi svasyānuyogino rūpaṃ dharmo'nuyogitāvacchedako
<br/>ghaṭatvādiḥ svayameva rūpamanuyogyātmakaṃ vā | ādye punaruktatvādantye
<br/>ca svasya svānadhikaraṇatvenāyogyatvānmilita prayogānupapattiḥ | ghaṭa
<br/>ityādau ca ghaṭatvādikaṃ svarūpeṇa sambandhaśca saṃsargamaryādayā bhāsate
<br/>bhinna ityatra ca ghaṭatvādikaṃ ghaṭatvatvādinā āśrayatvaṃ cāśrayatvatvena
<br/>prakārībhūyetyapaunaruktyasamarthanepi ghaṭatvavān bhinna ityādau pauna-
<br/>ruktyatādavasthyamiti bhāvaṃ varṇayanti | bhinneti | itarabhinnayo-
<pb n="563"/>
<br/>rekārthatvāt | na ca bhinnanirūpaṇaṃ vinā tadabhāvanirūpaṇamiti |
<br/>anavastheti | vaidharmye vaidharmyābhāve tadadvaite dharmidvaitānupapatteriti
<br/>bhāvaḥ | asau bhedaḥ ||</p>
<p><b>tat kiṃ bhedajñānameva nāsti, sadapi vā nityaṃ,
<br/>anityamapi<sup><small>1</small></sup> vā nirhetukaṃ, sahetukamapi vā nirviṣa-
<br/>yakaṃ, saviṣayakamapi vā bādhyamānaviṣayakamiti | tatra
<br/>prathamaḥ sarvato virodhādanuttaraḥ | dvitīyaḥ suṣuptyavasthā-
<br/>nurodhādupekṣaṇīyaḥ | tṛtīyopi virodhāddheyaḥ | catu-
<br/>rthastu bhedollekhādeva tyājyaḥ | pañcamastu cintyate,
<br/>kimeteṣṭhanyatamātmā tasya viṣayaḥ tadanyo veti | tatra
<br/>yadyanya eva, kimetābhirvyadhikaraṇānupapattibhistasya
<br/>bādhyeta | evaṃ hi caurāparādhena vyaktamayaṃ māṇḍavya
<br/>nigrahaḥ syāt |</b></p>
<p>śaṅkaº ṭīº | tat kimiti | jñānasya jñeyanirūpyatayā
<br/>bhedasiddhiparyavasānādityarthaḥ | sarvata iti<sup><small>2</small></sup> | bhedajñānaṃ nāstīti
<br/>sarvānubhavasiddhajñānāpalāpaḥ pratiyogyaprasiddhiḥ svavacanavirodhaḥ |
<br/>na hi bhedamajñātvā tadabhilāpasambhavaḥ | vādiprativādinorbhedena
<br/>jñāne satyeva kathāpravṛttiśceti | suṣupteti | jñānābhāvadaśāyā
<br/>eva suṣuptitvādityarthaḥ | virodhāditi | ahetukatve'nityatvānupa-
<br/>patterityarthaḥ | bhedollekhādityupalakṣaṇam | jñānasya saviṣayatva-
<note n="563.1"><p>anityameva iti 2 puº pāº |</p></note>
<note n="563.2"><p>sarvatreti 1 puº pāº |</p></note>
<pb n="564"/>
<br/>niyamādityapi draṣṭavyam | anyatamo'sya viṣayo yo bādhyatvenā-
<br/>bhimata iti śeṣaḥ | yadyanya eveti | tvayā tveteṣāmeva trayāṇāṃ
<br/>bādhopanyāsādvaiyadhikaraṇyamityarthaḥ ||</p>
<p>raghuº ṭīº | sarvata iti | sarvānubhavasiddhabhedajñānāpalāpaḥ
<br/>pratiyogyasattve niṣedhānupapattiḥ svavacanavirodho vādiprativādi-
<br/>bhedajñānaṃ vinā kathāpravṛttyayogaśceti | virodhāt ahetukatve
<br/>kādācitkatvavirodhāt | bhedollekhāditi | ghaṭajñānamityādau
<br/>ghaṭādiviṣayatvasyeva bhedajñānamityatrāpi bhedaviṣayatāyāḥ sarvānu-
<br/>bhavasiddhatvāt kvacidapi saviṣayatvasyāprasiddhau ca tanniṣedhā-
<br/>nupapattiḥ ||</p>
<p><b>athānyatamātmā,<sup><small>1</small></sup> tatrāpi yadi dharmāntarameveti
<br/>tattvaṃ, tadā'navasthābhiyā tadadhika eva pravāhastyajyatāṃ
<br/>tasya kutastyāgaḥ | na hyanavasthā pratibhāsamānamarthaṃ
<br/>nivarttayati, kintu pravāhaṃ parihāpayati, gandhe
<br/>gandhāntaravat |</b></p>
<p>śaṅkaº ṭīº | vaidharmyabhede bādhamuddharati tatrāpīti | svarūpa-
<br/>bhedenaiva ghaṭatvapaṭatvayorapi bhedavyavahārasiddherityarthaḥ | pratibhāsa-
<br/>mānamiti | balavatpramāṇaviṣayībhūtasya tyāgādityarthaḥ ||</p>
<note n="564.1"><p>athānyatamo'sya viṣaya iti 2 puº pāº |</p></note>
<pb n="565"/>
<p>bhagīº ṭīº | tasya tviti | ghaṭatvādeḥ pratyakṣasiddhatvādi-
<br/>tyarthaḥ | na hīti | anavasthāyāḥ pramāṇābhāvamūlakatvāditi bhāvaḥ ||</p>
<p>raghuº ṭīº | tadadhika iti | nanūktaṃ vaidharmye vaidharmyābhāve tadadvaite
<br/>dharmidvaitānupapattiriti, abhinnasya cobhayavṛtterdharmasyaikatarabhedatve
<br/>svasmādapi bhedāpattiḥ | na ca vaidharmyaṃ na bhinnaṃ, nāpyabhinnaṃ,
<br/>parasparaviraharūpobhayarūpaparityāgānupapatteriti cenna | vaidharmye
<br/>svarūpādereva bhedasyopagamāt | dharmāntarameveti tu ghaṭapaṭabhedā-
<br/>bhiprāyam |</p>
<p>vaidharmyepi vaidharmyāntaramastyeva, prāmāṇikī cānavasthā na
<br/>doṣāya | pravāhastyajyatāmiti tu tantumayatvāderbhedarūpatve bādhakaṃ
<br/>nāstītyetāvatparamityapi vadanti ||</p>
<p><b>athetaretarābhāvameva bhedajñānamavalambata iti tattvaṃ,
<br/>tatrāpi kvātmāśrayaḥ, tena hi bhedajñānameva na syāt,
<br/>asti ca tat, tato hetvantaramākṣipet, na tu svātmani
<br/>svayamahetutve svayameva nivartate | abidyāvaśāditi
<br/>cet, kiñcātaḥ | na hyavidyetyevā<sup><small>1</small></sup>tmāśrayanivṛttiḥ,
<br/>tathā sati ghaṭādayopi kulālādinirapekṣāḥ svayameva
<br/>bhaveyuḥ | athātmāśrayadoṣopahatatayā tanna svasyaiva
<br/>kāraṇaṃ, tato yataḥ kutaścit tasya janma, tacca durnirūpa-
<note n="565.1"><p>na hyavidyetyevamātmā iti 1 puº pāº |</p></note>
<pb n="566"/>
<br/>mato'vidyetyucyata iti vicārārthaḥ, nāmni tarhi
<br/>vivādaḥ | na ca tadapi durnirūpam, pratiyogirūpatve-
<br/>nāpratītāvadhikaraṇapratītiradhikaraṇasvabhāvatvenāsmṛtau
<br/>pratiyogismṛtiścetaretarābhāvagrahaṇakāraṇamiti nirū-
<br/>paṇāt |</b></p>
<p>śaṅkaº ṭīº | svayameveti | svasya svaṃ pratyajanakatayā'nyonyā-
<br/>bhāvabhedālambanā buddhireva notpadyeta, utpadyate ca, tathā ca
<br/>kāraṇāntaramanusartumarhatīti bhāvaḥ | avidyeti | bhedajñānamāvidyakaṃ
<br/>na kāraṇāntarāpekṣamityarthaḥ | kiñcāta iti | bhedajñānaṃ cettvayā-
<br/>'ṅgīkṛtaṃ tadā'vidyā kāraṇatvena tvayopanyasyata ityasmadanukūla-
<br/>mevācaritamityarthaḥ | yadvā āvidyakamapi bhedajñānaṃ na kāraṇa-
<br/>nirapekṣaṃ na vā svajanyamiti kāraṇāntaraṃ tatrāvaśyaṃ vācyamityarthaḥ |
<br/>tathā satīti | tvanmate ghaṭādīnāmapyavidyāvivarttatvena tvayopanya-
<br/>syatāṃ svayamevotpattiḥ syādityarthaḥ | svasmādeva tāvadbhedajñānaṃ
<br/>notpadyate yata utpadyate tad durnirūpamityavidyetyucyate ityāha |
<br/>atheti | nāmnīti | yat kāraṇaṃ mayā'bhipretaṃ tadevāvidyāpadena
<br/>tvayocyata ityarthaḥ | ghaṭaḥ paṭo na bhavatītyatra ghaṭāvṛtti paṭatvaṃ
<br/>paṭāvṛttighaṭavṛttighaṭatvasvarūpeṇa jñātaṃ sadanyonyābhāvapratīti-
<br/>kāraṇaṃ, na tu pratiyogivṛttitvenādhikaraṇavṛttitvena yena prati-
<br/>yogitvādhikaraṇatvagrahagarbho'nyonyābhāvagraha ityātmāśrayaḥ syādityata
<br/>āha | na ca tadapīti |</p>
<pb n="567"/>
<p>bhagīº ṭīº | avidyāpadenānyonyābhāva evocyate'nyadvā, ādye
<br/>kiñceti | antye atheti | nāmnīti | anyonyābhāvanirūpakasyānya-
<br/>syābhyupagamādityarthaḥ | pratiyogīti | rūpatvaṃ dharmaḥ (svābhāve dharmaḥ)
<br/>svabhāvaḥ | tathā ca pratiyogitvānirūpakadharmeṇādhikaraṇajñānamadhi-
<br/>karaṇatvānirūpakadharmeṇa pratiyogijñānamanyonyābhāvarūpabhedajñāna-
<br/>heturityarthaḥ | abhinne'pi kvacidbhedagrahastasminnasatyapi bhedāgrahaśca
<br/>doṣātsahācceti bhāvaḥ | nanu pratiyogino jñānamātraṃ vivakṣitaṃ
<br/>smṛtirvā | nādyaḥ, itaretarābhāvagrahakāraṇamityatra itaretarapada-
<br/>vaiyarthyāpatteḥ abhāvagrahamātra eva tasya hetutvāt | na ca prameyapada-
<br/>janyābhāvagrahe na taddhetuḥ, tathā sati tajjanyānyonyābhāvagrahepi
<br/>taddhetutānāpatteḥ | na cānyonyābhāvatvena grahasāmagrī, ghaṭātiriktaṃ
<br/>prameyamiti śabdajatādṛśajñāne vyabhicārāt | api ca yatkiñci-
<br/>tpratiyogitvādhikaraṇatvābhyāṃ graho na kāraṇam, atiprasaṅgāt,
<br/>tatpratiyogitvādinā tadgrahasya hetutve ātmāśrayāpatteḥ, anyonyā-
<br/>bhāvatvena pratyakṣe anyonyābhāvagrahe sāmagrīyam | yadvā tadghaṭātyantā-
<br/>bhāvagrahastadghaṭepi bhavati, na ca tatra pratiyogitāvacchedakarūpabhinna-
<br/>madhikaraṇarūpamiti saṃsargābhāvagrahamātre vyabhicārānnedaṃ taddhetuḥ,
<br/>pratiyogyādisvarūpagrahasyaiva tatprayojakatvādityabhiprāyaḥ | na ca
<br/>bhedabhramasthale bhedagrahaprasaṅgaḥ, doṣasyaiva pratibandhakatvāt, yatra ca na
<br/>pratibandhako doṣastadanyajijñāsādika vā, tatrānyahetusampattau bhedaḥ
<br/>pratīyata eva ||</p>
<pb n="568"/>
<p>raghuº ṭīº | avidyāvaśāditi ko'rthaḥ, kimavidyāprabhāvādbheda-
<br/>jñāna svasmādeva jāyate iti, kiṃ vā avidyārūpātkāraṇāditi |
<br/>ādye kiṃ ceti | dvitīyamāśaṅkate | athetyādi | itarayoradhi-
<br/>karaṇapratiyoginoritaratvena jñānaṃ na heturyenātmāśrayaḥ syādityā-
<br/>śayenāha | na cetyādi | pratiyogirūpatvaṃ pratiyogitāvacchedaka-
<br/>rūpavattvam | adhikaraṇasvabhāvatvaṃ adhikaraṇatāvacchedakarūpavattvam |
<br/>smṛtidvayaṃ jñānamātraparam | svasminnapi svātyantābhāvagrahaṇādita-
<br/>retareti | grahaṇaṃ pratyakṣam | bhinnābhyāṃ rūpābhyāṃ pratiyogyadhikara-
<br/>ṇayorjñānaṃ kāraṇam; pratibandhakastvadhikaraṇatāvacchedakavati prati-
<br/>yogitāvacchedakādigrahaḥ ||</p>
<p><b>atha svarūpameva bhedapratibhāsasya viṣaya iti tattvam,
<br/>tathāpi sahaprayoga evānupapannastyajyatām, bhedena tu
<br/>kimaparāddham | so'pi dṛśyata iti cet, naimittikastu
<br/>syāt, na svarūpataḥ | na hi ghaṭamānaya paṭamavaloka-
<br/>yetyādau bhedapadamapi prekṣāvānupādatte | vyākhyāyāṃ tu
<br/>mūḍhaprabodhanāya ghaṭaḥ kumbha itivat sahaprayogepi
<br/>na doṣaḥ |</b></p>
<p>śaṅkaº ṭīº | tathāpīti | svarūpabhedasya bhedajñānaviṣayatvena
<br/>tvayā'bhyupagamāt tatra bādhakaṃ dvayorapyāvayornirasanīyamityarthaḥ |
<br/>so'pīti | yathā bhedajñānamasti tathā sahaprayogopyasti tathā ca
<br/>tadvalād bhadajñānameva nivartatāmityarthaḥ | na hi ghaṭo bheda iti
<pb n="569"/>
<br/>sahaprayogosti ghaṭo bhinna iti tu bhedasya vaidharmyasyānyonyābhāvasya
<br/>vā vaiśiṣṭyaṃ ghaṭe bhāsate, bhavatu vā kathañcit sahaprayogaḥ samūha-
<br/>pratītyarthaṃ bhavatīti na doṣa ityāha naimittikamiti ||</p>
<p>bhagīº ṭīº | naimittika iti | yo ghaṭa ityukte bhedatvaṃ
<br/>tasya ..... nārthamityarthaḥ | tadeva sphorayati | na hīti ||</p>
<p><b>tathāpi kaḥ paramārthaḥ ? yathāyathaṃ trayamapi | paṭasya
<br/>hi ghaṭātmanā'pratītiraghaṭātmanā ca pratītistato
<br/>vaiśiṣṭyapratītiścetyanubhavasiddham, tatrābhāvasya, prathama-
<br/>mātram, abhāvāntaradharmāntarayorabhāvāt, sāmānyā-
<br/>diṣu triṣu dvayaṃ, dharmāntarābhāvāt | dravyādiṣu triṣu
<br/>trayaṃ, trayasyāpi sambhavāt | bhavati paṭo'yaṃ na ghaṭa-
<br/>stantumayaśceti, gandho'yaṃ na rūpaṃ surabhiśceti, gatiriyaṃ
<br/>notkṣepaṇaṃ tiryak ceti | lakṣaṇaṃ ca svarūpabhedasya
<br/>tādrūpyeṇāpratītau pratītiḥ, itaretarābhāvasya tvabādhitaḥ
<br/>samānādhikaraṇo niṣedhapratyayaḥ, vaidharmyasya tu virodhaḥ,
<br/>sa caikadharmyasamāveśa ityeṣā dik |</b></p>
<p>śaṅkaº ṭīº | suhṛdbhāvena pṛcchati tathāpīti | yathāyatha-
<br/>miti | yatra yat pramāṇasiddhaṃ tatra sa eva bheda ityarthaḥ |
<br/>dravye trayamapi prāmāṇikam | tatra svarūpabhedamāha | paṭasya
<pb n="570"/>
<br/>hīti | ghaṭādyātmanā'pratītau satyāṃ paṭasya svarūpapratītireva
<br/>svarūpabhedalakṣaṇamityarthaḥ | anyathā paṭamānayeti niyukto ghaṭa-
<br/>mapyānayediti bhāvaḥ | anyonyābhāvamāha | aghaṭeti | ghaṭānyo-
<br/>nyābhāvavattayetyarthaḥ | yadyapi paṭānyonyābhāvapratītirneyaṃ tathāpi
<br/>paṭaniṣṭhaghaṭānyonyābhāvapratītistāvadiyamiti bhāvaḥ | tata iti |
<br/>ghaṭaniṣṭhātyantābhāvapratiyogidharmaviśiṣṭapratipattiścetyarthaḥ | yathā-
<br/>yathamiti yaduktaṃ tadeva sphuṭayati | tatreti | prathamaḥ svarūpabhedaḥ |
<br/>abhāvāntareti | tatrābhāvāntarābhyupagame'navasthāpattiriti bhāvaḥ |
<br/>dharmāntareti | sāmānyarūpasya vaidharmyasyeti bhāvaḥ | vastutaḥ prati-
<br/>yogyādighaṭitaṃ vaidharmyaṃ tatrāstīti bhāvaḥ | dvayamiti | anyonyā-
<br/>bhāvasvarūpabhedāvityarthaḥ | atrāpi vaidharmyasyābhāvābhidhānaṃ jātipara
<br/>vaidharmyamityabhipretya, anyathā'nyonyābhāvagrahopi na syāt, etacca
<br/>tantumayaśceti vaidharmyabhedābhidhānena svayameva sphuṭīkariṣyati | tiryaktvaṃ
<br/>gatau jātiviśeṣaḥ | tādrūpyeṇeti | svānyonyābhāvavattayā'pratītau
<br/>svarūpapratītirityarthaḥ | tathā ca pratīyamānaṃ svarūpameva svarūpabheda
<br/>iti bhāvaḥ | vastuto bhidyata iti vyutpattyā bhedapadaṃ ghaṭādau
<br/>pravartate, bhedavyavahārastu vaidharmyānyonyābhyāmeva, abhāvepi tayo-
<br/>rdarśitatvāt | samānādhikaraṇa iti | pratiyogisamānakālīna-
<br/>samānādhikaraṇo niṣedha ityarthaḥ | pratīyata iti pratyayo niṣedha-
<br/>ścāsau pratyayaśceti niṣedhapratyayaḥ pratīyamāno niṣedha ityarthaḥ |
<br/>virodha iti | sahānavasthitau dharmau gotvāśvatve gavāśvayorvaidharmyaṃ
<br/>bheda ityarthaḥ | etadeva darśayati | sa ceti |</p>
<pb n="571"/>
<p>digiti | nanu ghaṭe paṭatvātyantābhāvādhīna eva tadanyonyā-
<br/>bhāvavyavahāro'stu kimadhikeneti cenna | idamidaṃ na bhavatīti
<br/>dharmisamabhivyāhṛtanañā dharmābhāvāsaṃsparśāt, idamidaṃ na bhavati
<br/>nedamiheti pratītibhyāmevābhāvadvayavibhāgāt | tādātmyāvacchinna-
<br/>pratiyogitākatvasaṃsargāvacchinnapratiyogitākatvayoścānyonyābhāva-
<br/>saṃsargābhāvayorvailakṣaṇyāditi digityarthaḥ ||</p>
<p>bhagīº ṭīº | pūrvopadarśitavyutpattitrayamabhisandhāyāha | yathā-
<br/>yathamiti | na caivaṃ bhedapadasya nānārthatvāpattiḥ, lāghavādbhedanaṃ
<br/>bheda iti prakṛtyartha eva bhedapadasya śaktervaidharmyāderlakṣaṇayā'nyalabhya-
<br/>tvāt | tadeva krameṇa viśadayati | paṭasya hīti | prathameti |
<br/>svarūpabheda ityarthaḥ | nanu bhāvādabhāvatvaṃ vaidharmyameva bhedosti, mitho
<br/>bhedakaṃ cātyantābhāvatvādikameva, evamanyonyābhāvo na bhavatīti
<br/>pratīteḥ, tādṛśabuddheścānyonyābhāvaviṣayakatvāt |</p>
<p>atrāhuḥ | atyantābhāvānyonyābhāvayorbhedavyavahārasya svarūpata
<br/>evopapatternābhāvāntaram, tatrānavasthābhayādityevaṃparo granthaḥ |
<br/>ananyathāsiddhapratītibalādabhāve'pyabhāvadhīrabhāvanibandhanā, prameyatva
<br/>ivātmāśrayatvasyādoṣatvāt, pramāṇasiddhatvāt |</p>
<p>idamevābhipretyābhāvāntara netyuktamanyathā'ntarapadavaiyarthyādityeke |</p>
<p>yadi ghaṭābhāvo ghaṭātyantābhāvavānna syāt na ca bhāvatva-
<br/>mupādhiḥ sādhanavyāpakatvāditi tarkasahitānanyathāsiddhabuddherabhāve-
<br/>pyabhāvāntaramastyeva, na cānavasthā, dvitīyābhāvamātrāṅgīkāre
<pb n="572"/>
<br/>tadabhāvāt, tṛtīyādikamādāya tadabhāvāt, pramāṇābhāvasya
<br/>tanmūlatvāt, anyathā''dyepyabhāve bhāvāpattirityanye |</p>
<p>sāmānyādiṣviti | svarūpabhedonyonyābhāvaśceti dvayam |
<br/>yadyapi sāmānyādiṣvapi lakṣaṇarūpaṃ vaidharmyamasti, antato nirddharma-
<br/>katvasyāpi taddharmatvātaddharmatvābhyāṃ vyāghātāt, anyathā'nyonyābhāva-
<br/>syāpi kathaṃ tatra nirūpaṇam, tasya vaidharmyagrahanirūpyatvāt | na ca
<br/>tadāśrayavyaktereva tatra vaidharmyarūpatvam, tathā sati vyāvṛttāvanyonyajñāna-
<br/>janyānyonyavyāvṛttadhīrityanyonyāśrayānnaikamapi vyāvṛttamavagamyeta |
<br/>tathāpi sākṣātsambaddhadharmābhāvamabhipretyāyaṃ granthaḥ, lakṣaṇānāmupādhi-
<br/>rūpatayā parasparāsambandhāt | paṭo'yamiti svarūpabhedakathanam |
<br/>na ghaṭa ityanyonyābhāvasya, tantumayaśceti vaidharmyasya, evaṃ guṇakarmaṇo-
<br/>rapi krameṇodāharaṇam |</p>
<p>nanu svarūpaṃ na bhedaḥ, abhedasaṃśayaviparyayocchedāpatteḥ, svarūpā-
<br/>grahe tayoranavakāśāt | na ca bhedagrahepi bhedatvaṃ tatra na gṛhītam,
<br/>tacca tadaviṣayadhīviṣayatvaṃ viśiṣyaiva nirvaktavyamiti vācyam |
<br/>tasyaiva bhedatvāpatteḥ, tasya vaidharmyarūpatvāt | bhedasya sapratiyogikatve
<br/>niḥpratiyogikasvarūpātmakatvāsambhavācca | yadi ca svarūpaṃ ghaṭādikaṃ
<br/>bhedastadā tadyogādanyo bhinnaḥ syāt, bhinnatve vā nāsau bhedaḥ |
<br/>nāpyanyonyābhāvo bhedaḥ, tadgraho hi pratiyogyadhikaraṇagrahaṇe sati
<br/>syāt, tayośca grahaṇaṃ dharmisvarūpeṇaiva pratiyogitvādhikaraṇatvābhyāṃ
<br/>vā, ādye rajatamidamiti bhramo na syāt, purovarttirajatasvarūpa-
<br/>grahe'nyonyābhāvagrahāpatteḥ, antye yatkiñcitpratiyogitvādigrahe'ti-
<pb n="573"/>
<br/>prasaṅgaḥ, tatpratiyogitvādigrahe cātmāśrayaḥ | nāpi vaidharmyaṃ bhedaḥ,
<br/>sa hi na svarūpeṇa, bhramādyanupapatteḥ, nāpi virodhitayā, bhedā-
<br/>nirūpaṇe tadanirūpaṇāt, vaidharmyasya ghaṭatvādirūpatayā niḥprati-
<br/>yogikatvācca, vaidharmye'navasthābhiyā vaidharmyāntarāsvīkāre tadabhedā-
<br/>ttadāśrayayorapyabhedāpatteḥ | yaśca kaścidbhedo vācyaḥ, sa bhinne
<br/>dharmiṇi viśate'bhinne vā | ādye tenaiva bhedena bhinne'nyena vā |
<br/>prathame svaviśiṣṭe svavṛttāvātmāśrayaḥ | antye'navasthā | abhinne tu
<br/>bhedavirodha eveti |</p>
<p>atrāhuḥ | bhidyate vyāvarttyate'bhedabuddhivirodhidhīviṣayī-
<br/>kriyata iti vyutpattyā bhedapadaṃ vyutpannaṃ, svātmanā ca paṭastathā
<br/>kriyata iti tasya bhedatvam | bhedārthopi sapratiyogika eva,
<br/>pratiyoginā sahavartamānatvāt | tathābhūta eva tatra pramāṇaprasarāt |
<br/>na tu pratiyogighaṭitamūrtiḥ sapratiyogikaḥ, tathā sati prati-
<br/>yogyabhinnatayā pratiyoginā saheti sahārthasyaivābhāvānniṣprati-
<br/>yogikatāpatteḥ, paṭasvarūpaṃ ca yadyapītaranirākāṅkṣam, ghaṭo
<br/>nirūpyamāṇo yathokta nirūpaṇaviṣayo bhavan bhedo bhavati | prati-
<br/>yogitvaṃ ca prakṛte grāhyabhedadhīkāraṇībhūtajñānaviśeṣaviṣayatvam |
<br/>doṣavaśāttadrūpāparicaye cābhedasaṃśayādiḥ | bhinnatvadhīrapi svarūpa
<br/>eva | na hi tatra tadyogaḥ | anyonyābhāvepi bhede noktadoṣaḥ |
<br/>tathā hi | adhikaraṇatayā buddhireva nānyonyābhāvadhīkaraṇatayā
<br/>yatkiñcidadhikaraṇatayā'nyonyābhāvasyottarakāraṇavedyatvāt, adhi-
<br/>karaṇatvasyotpattyādyarthamapekṣyamāṇatvarūpatvācca | yadrūpatayā ca yasyā-
<pb n="574"/>
<br/>nupalabdhistatsvarūpabuddhirevānyonyābhāvadhīheturabhimatā | vaidharmya-
<br/>bhedepi nānavasthā | yadi hi vaidharmyameva paraṃ bhedastadā vaidharmyadhī-
<br/>vyavahārārthaṃ tatrāpi vaidharmyāntarāpekṣā syāt, na caivam, tatra
<br/>svarūpādereva bhedatvāt |</p>
<p>etena yatkiñciduktam, anavasthāpīṣyata eva, na hi kasyāpi
<br/>nirdharmakatvam, nirddharmakatvasyāpi taddharmatvātaddharmatvābhyāṃ vyāghātā-
<br/>diti, tadapyapāstam | vaidharmyabhedajñānasya svarūpabhedenaivopapatteḥ |</p>
<p>yadā ca jātivaidharmyameva bhedastadā vaidharmyāntarānavagamānna
<br/>bhedaḥ, tasya tatpratītimānakatvāt, na hi bhedo nāstītyetāvataivā-
<br/>bhedaḥ, mā hi bhūdabhedo nāstītyetāvataiva bhedaḥ, tathā ca vaidharmyaṃ
<br/>na bhinnaṃ na cābhinnaṃ syāditi virodhaḥ |</p>
<p>yacca bhedaḥ kiṃ bhinne vartate'bhinne vetyuktam, tanna,
<br/>anavasthā bhāsaprasañjanasya prasaṅgasamatvāt | bhedopalakṣite vastuni
<br/>pramāṇapratītasyaikasyānekasya vā bhedasya vṛttyupagamāt, na tūpa-
<br/>lakṣaṇasyāpyadhikaraṇakoṭāvantarbhāvaḥ | kiñca kutra vartate bheda
<br/>ityatra praśne yatra pramīyata ityevottaram | kva pramīyata ityatra
<br/>yatrāstītyeva |</p>
<p>etena kiṃ gavi gotvamutā gavi gotvamityādi pratyuktam |
<br/>gotvasya vyaktau viśeṣaṇatvepi svavyāvṛttyā tadupalakṣakatvāt svakriyā-
<br/>vyāghātaśca | khaṇḍakakhaṇḍanīyavibhāgāparicaye bhavatastadarthaṃ pravṛttya-
<br/>nupapatteriti saṅkṣepaḥ |</p>
<p>tādrūpyeṇeti | paṭasya ghaṭatvenāpratītau pratītirityarthaḥ | nanu
<pb n="575"/>
<br/>pratītiḥ pratyetavye na lakṣaṇaṃ tatrāvṛtteḥ, bhidyata iti vyutpattyā
<br/>dharmyeva bhedaḥ pūrvamukto'dhunā ca pratītirucyate'to virodhaḥ |</p>
<p>atrāhuḥ | pramāviṣayatvaṃ svarūpabhedaḥ, etaccāvyāvartakamapi bheda-
<br/>pravṛttinimittam, svānyonyābhāvātyantābhāvavattvaṃ vā | itaretareti |
<br/>nanvanena pratiyogisamānādhikaraṇo'bhāvonyonyābhāva ityuktam, tacca
<br/>dhvaṃsaprāgabhāvayorativyāpakam | na ca sadātanatvena viśeṣaṇīyam,
<br/>tathāpyavyāpyavṛttyatyantābhāvātivyāpteḥ | pratyayaviṣayatvaṃ ca vyartham |</p>
<p>atrāhuḥ | ekasminnavacchede ekasmin kāle pratiyogi-
<br/>samānādhikaraṇo'bhāvonyonyābhāvaḥ | pratyayapadaṃ tu tatra pramāṇa-
<br/>sūcanārtham |</p>
<p>yadvā pratiyogyavṛttiḥ sadātano'bhāvo'nyonyābhāvaḥ | na ca
<br/>kālānyonyābhāvāvyāptiḥ, tasya pratiyogini kālepi vṛtteḥ,
<br/>anyathā sakalakālavṛttitvarūpanityatvamapyasya na syāditi vācyam |
<br/>vṛttipadena dharmitvasya vivakṣitatvāt, kāle tvādhāratāmātratvāt,
<br/>tasyāśca dharmitvabhinnāyā viśeṣaṇatābhedatvāt | ata eva sakala
<br/>lakṣaṇānāṃ kāle'tivyāpakatvamapāstam |</p>
<p>yadvā idamiha nāstīti saṃsargeṇa pratiyogitā'vacchidyate,
<br/>idamidaṃ na bhavatīti tādātmyena, tādātmyaṃ ca tadekavṛttirdharmaḥ,
<br/>ekavṛttitvaṃ ca svasamānādhikaraṇadharmavirodhidharmāsāmānādhi-
<br/>karaṇyam | saṃsargastu naikavṛttirddharmaḥ | avacchedakatvaṃ tannirūpakatvam |
<br/>tathā caikavṛttimātradharmāvacchinnapratiyogitāko'nyonyābhāvaḥ |
<br/>vyāsajyapratiyogikaścānyonyābhāvo nābhyupagamyate | saṃsargāvacchinna-
<pb n="576"/>
<br/>pratiyogitāko'bhāvaḥ saṃsargābhāvaḥ | na ca gṛhasaṃsargighaṭabhinno-
<br/>'yaṃ ghaṭa ityatra naikavṛttidharmeṇa pratiyogitā'vacchidyate, kintu
<br/>saṃsargeṇeti tatrātivyāptiriti vācyam | tatrāpyekavṛttereva dharmasya
<br/>pratiyogitāvacchedakatvāt, kathamanyathā gṛhasaṃsargadaśāyāmapyeta
<br/>dghaṭabhinno'yaṃ ghaṭa iti pratītiḥ |</p>
<p>nanu dharmātyantābhāvenaiva dharmiṇo'nyonyābhāvavyavahāropapattiḥ,
<br/>saviśeṣaṇeti nyāyena ghaṭo'yaṃ neti dharmasyaiva niṣedhāt | anyathā
<br/>pākadaśāyāṃ raktoyaṃ ghaṭo na śyāma iti pratītestatraiva tadanyonyā-
<br/>bhāvaḥ syāt, dharmābhāvenaivopapattiriti tulyam | na ca dharmyanyonyā-
<br/>bhāvenaiva dharmātyantābhāvopapattiḥ, evaṃ satyākāśa evāvyāpyavṛttya-
<br/>tyantābhāvavyavahārānupapatteḥ, ākāśānyonyābhāvasyākāśe'bhāvāt |</p>
<p>atrāhuḥ | ayaṃ ghaṭo neti dharmipratiyogiko'bhāvonubhūyate
<br/>na dharmapratiyogikaḥ, bādhakaṃ vinā caitadanādare'tiprasaṅgaḥ |
<br/>dharmābhāvagrahepi taddharmāntarātyantābhāvagrahasambhave kvacidapyaviśrānteḥ |
<br/>adhikaṃ tu dvitīyādhyāyaprakāśe prapañcitamiti |</p>
<p>vaidharmyasya tviti | vyatirekidharmatvaṃ vaidharmyamātralakṣaṇam |
<br/>viśiṣya tu tadanyonyābhāvavyāpyadharmatvaṃ tadvaidharmyamityarthaḥ ||</p>
<p>raghuº ṭīº | dharmāntaretyabhyupagamavādena | dharmapadaṃ samavetaparam,
<br/>agre ca tantumaya iti samavetadharmāntaropalakṣakamityapi kecit |</p>
<p>nanu svarūpasya bhedatve ida tanna veti saṃśayo nedaṃ taditi
<br/>viparyayaśca na syāt, dharmiṇo grahe bhedasyaiva grahāt, agrahe ca tayo-
<pb n="577"/>
<br/>ranutpādāt, svasya svāvṛttitvādidaṃ bhinnamitipratītyanupapattiśca,
<br/>dharmibhedasya dharmasvarūpasya dharmivṛttitayā tatraiva tadbhedapratītyādi-
<br/>prasaṅgaḥ, niṣpratiyogikasya svarūpasya sapratiyogikatvāyogaśceti |</p>
<p>atra vadanti | svarūpagrahepi tadbhedatvāgrahātsaṃśayādiḥ | tadbhedatvaṃ
<br/>ca na tadaviṣayakapratītiviṣayatvam, acākṣuṣatvāpātāt | kintu
<br/>vilakṣaṇaḥ pratiyogyanuyogibhāvalakṣaṇaḥ sambandhaḥ | sa ca svarūpa-
<br/>matirikto vetyanyadetat | tadbhānamapi sambandhavidhayā prakāratayā
<br/>vetyapi tathā | sambandhaviśeṣeṇa svasya svavṛttitvaṃ svāśrayāvṛttitvaṃ ca
<br/>nānupapannam | svasya svābhāvapratiyogikatvavat svabhinnapratiyogi-
<br/>katvamapi tathā | etena vaidharmyaṃ vyākhyātam | anyonyābhāvastu bhāva-
<br/>vadabhāvāntare svasmiṃśca vartate, bhinnatāpratīteraviśeṣāt | anyonyā-
<br/>bhāvāntarakalpanamanyonyāśrayānavasthācakrakānyatamaṃ cāpekṣyātmāśraya-
<br/>syaivocitatvāt | etenātyantābhāvo vyākhyātaḥ | abhāvatvānyonyā-
<br/>bhāvatvasaṃsargābhāvatvādinā cābhāvādbhedaḥ svarūpaṃ vaidharmyamanyonyābhāvo
<br/>vā | tattadabhāvabhedastu nādhiko bhedānantyaprasaṅgāt | ghaṭapaṭābhāva-
<br/>svarūpayormitho bhedatve tayoḥ parasparāśrayatvātsvasmādapi bhedāpattiḥ,
<br/>parasparānāśritatve ca ghaṭapaṭābhāvayoḥ paṭaghaṭau na sta iti
<br/>pratītyanupapattiḥ | tadubhayasvarūpamapi tayornāstīti cet, tarhi
<br/>ghaṭaśūnyasya paṭavataḥ paṭaśūnyatvaṃ paṭaśūnyasya ca ghaṭavato ghaṭaśūnyatvaṃ
<br/>syāt, tasmādbhedānantyameva jyāyaḥ | prāmāṇikaṃ tvānantyaṃ na
<br/>doṣāya | evaṃ yadi svarūpasambandhena na nirvāhastadā sambandhānantya-
<br/>mapyastu | na cottarottareṇa pūrvapūrvakāryakaraṇasambhavāt pūrvapūrvavaiyarthyam,
<pb n="578"/>
<br/>pūrvasya sambandhatāpratītyanyathānupapattyā kalpitena tadutsāraṇāyogā-
<br/>dityapi vadanti |</p>
<p>atyantābhāvasyātyantābhāvāntarābhyupagamepi nānavasthā | abhā-
<br/>vābhāvasyaiva svābhāvābhāvatvāt | etena dhvaṃsaprāgabhāvayoḥ prāgabhāva-
<br/>dhvaṃsau vyākhyātau |</p>
<p>idaṃ tvavadhātavyam | yad anyonyābhāvasambhave svarūpavaidharmyayo-
<br/>rbhedatvakalpanamanyāyyamiti | bhidyate vyāvṛttatvena pratyāyyate'yamanena
<br/>veti vyutpattibhedādeva svarūpavaidharmyayorbhedavyavahāra ityapi vadanti |</p>
<p>kecittu pratiyogitāvacchedakadharmātyantābhāva eva tadanyonyā-
<br/>bhāvaḥ | vaiparītyameva kiṃ na syāditi cenna, anavabodhāt,
<br/>ekasyaivobhayarūpatābhyupagamāt | avṛttigaganāderatyantābhāvasyaivā-
<br/>vaśyopeyatvācca | athaivamavyāpyavṛttidharmavadanyonyābhāvopyavyāpyavṛttiḥ
<br/>syāditi cet na, iṣṭatvāt | astu vā tatsahacaritavyāpyavṛtti-
<br/>dharmāntarātyantābhāva eva tathā | atha ghaṭavati bhūtale nedaṃ ghaṭa
<br/>itivannātra ghaṭa ityāpi syāt, syācca ghaṭatve na ghaṭatvamitivadghaṭatvaṃ
<br/>na ghaṭatvamityapīti cet, yathā hi ghaṭābhāvapaṭābhāvarūpayoḥ
<br/>parasparapratiyogikameva bhedatvaṃ ghaṭapaṭapratiyogikameva cātyantā-
<br/>bhāvatvaṃ, anyathā ghaṭapaṭaśūnye tadubhayābhāvaśūnyatāyā ghaṭapaṭayośca
<br/>svātyantābhāvavatoḥ svabhedavattāyā durvāratvāt bhedānantyaprasaṅgādvā,
<br/>tathā tasyāpi dharmapratiyogikamevātyantābhāvatvaṃ dharmipratiyogika-
<br/>meva cānyonyābhāvatvamityadoṣāt | bhāvasyevābhāvasyāpi bhedo
<br/>viruddhadharmādhyāsādeveti vadanti |</p>
<pb n="579"/>
<p>tādrūpyeṇeti | apratītau apramitau | tathā ca tādātmyapramā-
<br/>viṣayatvābhāva eva lakṣaṇam | pratītistu vyavahāranimittamuktā |
<br/>samānādhikaraṇa iti | samānādhikaraṇaḥ samānādhikaraṇasamabhi-
<br/>vyāhṛtajanyaḥ | sāmānādhikaraṇyaṃ ca samānavibhaktikatvam | tathā
<br/>cānuyogyupasthāpakapadasamānavibhaktikapratiyogyupasthāpakapadasamabhi-
<br/>vyāhṛtena nañā janyo niṣedhapratyaya ityarthaḥ | tādṛśanañpratipādyatvaṃ
<br/>tu phalitārthaḥ | bhūtalaṃ ghaṭo netyatra padadvayasyāpi prathamāntatvāt |</p>
<p>nanvetadapratipādyamānatādaśāyāmavyāpakam, sakalatadvyaktīnāṃ
<br/>tādṛśābhilāpo'sambhavī pramāṇaśūnyaḥ, yogyatāyāścānugatarūpa-
<br/>nirūpyatvāt | atha pratiyoginaḥ samānādhikaraṇo niṣedhapratyayaḥ
<br/>pratīyamāno niṣedhaḥ, tathā ca pratiyogisamānādhikaraṇābhāvatvaṃ
<br/>phalitārthaḥ | na ca prāgabhāvapradhvaṃsayoravyāpyavṛttyantābhāve cāti-
<br/>vyāptiḥ, ekadā ekāvacchedena sāmānādhikaraṇyasya vivakṣitatvā-
<br/>diti cenna | yatkiñcitpratiyogisāmānādhikaraṇyasyātiprasaktatvāt,
<br/>svapratiyogisāmānādhikaraṇyasya cānanugatatvāt, sambandhāntareṇa
<br/>pratiyogisamānādhikaraṇe sambandhāntareṇābhāve'tiṣyāpteḥ, avṛtti-
<br/>gaganādipratiyogikānyonyābhāve cāvyāpteḥ | atha pratiyogya-
<br/>vṛttisārvadikābhāvatvaṃ tat | na ca kālānyonyābhāvāvyāptiḥ,
<br/>kāle dravyabhedadravyatvābhāvayorvṛttāvapi kālo na dravyaṃ kāle na
<br/>dravyatvamityapratyayāt tādṛśapratītiniyāmakavṛttervivakṣitatvāditi
<br/>cenna, sāmānyaṃ sat satī satteti pratyayānurodhādekārthasamavāyena
<br/>svarūpasambandhaviśeṣeṇa ca sattāyāmapi sattāyā vṛttirupeyā, tena
<pb n="580"/>
<br/>ca sambandhena sattāviraho na sattāvṛttiriti tatrātivyāpteḥ, pūrvokta-
<br/>doṣācca | athāropya niṣidhyate, saṃyogādinā ca pratiyogyārope
<br/>saṃsargābhāvaḥ, tādātmyena ca tasminnanyonyābhāvaḥ pratīyate, tathā
<br/>ca tādātmyasambandhāropajanyapratītikābhāvatvamanyonyābhāvatvamiti |
<br/>maivam | pratiyogyāropasyābhāvadhīhetutve mānābhāvāt, anāhāryā-
<br/>ropasya virodhitvādāhāryasya cābhāvapratyayātprāgasambhavāt | athaivaṃ
<br/>saṃsargābhāvapratyayakāle'nyonyābhāvopi pratīyeteti cet, satyapi
<br/>pratibandhakābhāvādau na pratīyata iti kaḥ prāha | upeyatāṃ
<br/>vā''ropaniyāmakameva tatra niyāmakam | astu vā abhāvasya
<br/>pratyayaviśeṣahetutvaṃ na tu pratyayamātre, anumityādau vyabhicārāt,
<br/>tathā cātīndriyānyonyābhāvāvyāptiriti | athaikasambandhena prati-
<br/>yogimatyapi sambandhāntareṇābhāvasattvāt sambandhaviśeṣopi prati-
<br/>yogitāvacchedakobhyupeyate, tathā ca tādātmyāvacchinnapratiyogi-
<br/>tākābhāvatvaṃ tatheti cet, tādātmyaṃ hi tadvṛttidharmaviśeṣaḥ |
<br/>saṃyoginaśca tādātmyaṃ saṃyoga eva, tathā ca saṃyogasambandhena
<br/>saṃyogino'tyantābhāve'tivyāptiḥ | saṃyogitādātmyaṃ saṃyogitvam,
<br/>na tu saṃyoga iti cenna, śuddhasyāpi saṃyogasya viśeṣaṇatvasambhavena
<br/>tādātmyatvāt | dhvaṃsaprāgabhāvānyonyābhāvapratiyogitāyāṃ sambandha-
<br/>bhedānupraveśe mānābhāvācca | athaivaṃ sambandhāvacchinnapratiyogitākatva-
<br/>śūnyanityābhāvatvameva tadastviti cenna, vinā'nyonyābhāvaṃ sambandhatvasya
<br/>durvacatvāt | abhedena ca viśiṣṭajñāne tādātmyameva sambandho
<br/>bhāsate, tacca ghaṭatvādikamevetyanyonyābhāvasyāpi saṃsargāvacchinnaprati-
<pb n="581"/>
<br/>yogitākatvāt | avacchedakatāyāṃ viśeṣasya durvacatvāt, śūnya-
<br/>tvasyānirvacanāt, nityatvasyānirukteḥ | prākpradhvaṃsātyantābhāvāprati-
<br/>yogitvaṃ tat, gandhānādhārasamayānādhārābhāvaḥ prāgabhāvaḥ, tatprati-
<br/>yogī cābhāvaḥ pradhvaṃsa iti cet, gandhābhāvādhāratvaṃ jalāvacchedena
<br/>gotvādivṛtti, gandhādhāratvābhāvavattvaṃ ca sarveṣāmeva samayānām,
<br/>gandhādhārabhinnatvaṃ ca bhedaghaṭitaṃ, tādṛśasamayasiddhiśca na vinā
<br/>pradhvaṃsādipratyayam | gandhatvaṃ svādhikaraṇānadhikaraṇasamayavṛtti,
<br/>kāryamātravṛttijātitvāt, caitratvādivaditi tatsiddhiriti cenna,
<br/>pakṣatāvacchedakasya gandhatvasya gandhetarāsamavetatvaghaṭitatvenānyonyā-
<br/>bhāvaghaṭitatvāt, svattvānanugamāt, kāryatvasya prāgabhāvagarbhatvāt,
<br/>jātitvasya nityatvasamavetatvaghaṭitatvāt, samavāyatvasya vinā'nyonyā-
<br/>bhāvaṃ durvacatvāt | svapratiyogyadhikaraṇayāvatkālavṛttyavadhika-
<br/>sāmayikaparatvāśrayayāvadvyaktyadhikaraṇakṣaṇavṛttiḥ kādācitko'bhāvaḥ
<br/>prāgabhāvaḥ, svapratiyogyavadhikatvaṃ vā paratvasya vaktavyam | aparatvā-
<br/>nādhārayorapi guṇakarmaṇoḥ paratvāvadhitvapratīterbādhakaṃ vinā
<br/>bhrāntitvāyogāt | ata eva khaṇḍapralaye janyadravyāṇāmasattvepi na
<br/>kṣatiḥ, sāmayiketi ca jātiviśeṣaparicāyakamiti cenna |</p>
<p>svattvānanugamāt, sāmayikatvasya vinā'nyonyābhāvaṃ durvacatvāt |
<br/>kiṃ cotpanne paratve tajjñānātprāgabhāvādijñānaṃ jñāte ca prāga-
<br/>bhāvādau tadghaṭitabahutaratapanaparispandāntaritajanmakatvasya; kṣaṇamātra
<br/>jyāyasopi paratvāt pūrvakālotpannatvasya vā jñānātparatvotpatteritya-
<br/>nyonyāśrayāt | kṣaṇajanma(āntaritatvasya) dhvaṃsādyanyataraghaṭitatvācca |</p>
<pb n="582"/>
<p>etena svapratiyogyadhikaraṇakālāpekṣikādhikaraṇakālavṛtti-
<br/>yāva(tsamāna)kālīnakādācitkābhāvatvaṃ tattvamiti parāstam |
<br/>yathākathañcidadhikakālavṛttitvasya samānakālotpanne tataściraṃjīvi-
<br/>nyapi sattvāt, itarasya ca vinā dhvaṃsaprāgabhāvau durvacatvāditi |
<br/>athātra nityatvaṃ gotvādeḥ pṛthivyā vā vyāpakatvam, idaṃ ca
<br/>kālikaṃ grāhyamiti cet, tadvyāpakatvaṃ tatsamānādhikaraṇā-
<br/>tyantābhāvāpratiyogitvaṃ, sarve cānyonyābhāvāḥ pratiyogitāvacche-
<br/>dakātmakasyātiriktasya vā samayavṛtteratyantābhāvasya pratiyogina
<br/>iti | pratiyogyasāmānādhikaraṇyamatyantābhāve viśeṣaṇamiti cet,
<br/>taddhi na pratiyogyadhikaraṇavṛttitvābhāvaḥ, sarveṣāmatyantābhāvānāṃ
<br/>pratiyogyadhikaraṇe'ntato mahākāla eva vṛtteḥ | nāpi prati-
<br/>yogyabhāvādhikaraṇavṛttitvam, vaiyarthyāt | atyantābhāvānirukteśca |
<br/>pratiyogyadhikaraṇabhinnavṛttitvaṃ ca bhedagarbham |</p>
<p>atra vadanti | abhāvatvānyonyābhāvatvaprāgabhāvatvapradhvaṃsābhāva-
<br/>tvādayaḥ pratītiviśeṣasākṣikā akhaṇḍā evopādhayo'tiriktāḥ
<br/>padārthāḥ | tadeva cānyonyābhāvatvaṃ tādṛśa-nañ-pratipādyatā-
<br/>vacchedakamiti ||</p>
<p><b>saptamo'pyanukūla eva, ghaṭādau vyāpakatāprati-
<br/>kṣepasyāvyāpakatopalambhopaṣṭambhakatvāt, vyāpakatvasya
<br/>niṣkriyatvavyāptatvācca |</b></p>
<pb n="583"/>
<p>śaṅkaº ṭīº | saptamopīti | na vyāpakaṃ niṣkriyatvaprasaṅgā-
<br/>dityanukūla evetyarthaḥ | nanvayamanukūlastadā syādyadi sattarkaḥ syādataḥ
<br/>sattarkatāṃ darśayati | vyāpakatvasyeti ||</p>
<p><b>aṣṭamastu kvacidiṣṭa eva | yata eva hi kvacida-
<br/>vidheyo'ta eva kvacidvidheyo'vyāpaka iti vyavahriyate |
<br/>sarvatreti cenna | vyāptyasiddheḥ, virodhācca | na hi yada-
<br/>vyāpakaṃ tat sarvatrāvidheyamiti pratibandhaḥ | kvacida-
<br/>stītyavyāpakārthaḥ sarvatra nāstīti cāvidheyārthastavābhi-
<br/>matastadanayorvirodho'pi syāt |</b></p>
<p>śaṅkaº ṭīº | aṣṭamastviti | avidheyatvaprasaṅgalakṣaṇaḥ |
<br/>kvaciditi | svābhāvasthale | na hi yatra ghaṭābhāvastatrāpi ghaṭo
<br/>vidhīyate | kvācitkenāvidheyatvena kvācitkaṃ yadvidheyatvaṃ tadevā-
<br/>vyāpakatvārtha ityarthaḥ | sarvatreti | sarvatraivāvidheyatvamāpādyata
<br/>ityarthaḥ | avyāptimāha | na hīti | virodhamāha | kvaciditi ||</p>
<p>bhagīº ṭīº | avyāpakatvena kvacidavidheyatvaṃ yadyāpādyate
<br/>tadeṣṭāpattirityāha | yata eveti | nanu cāvyāpakatvena sarvatrā-
<br/>vidheyatvamāpādyata ityāha | sarvatreti | vyāptyasiddhiṃ spaṣṭayati |
<br/>na hīti | virodhaṃ vivṛṇoti | kvaciditi ||</p>
<pb n="584"/>
<p>raghuº ṭīº | kvacidavidheyatvaṃ vā''pādyaṃ sarvatrāvidheyatvaṃ vā |
<br/>ādya āha | aṣṭamastviti | avidheyatve kvaciditi viśeṣaṇo-
<br/>pādānabalātkvacidvidheyatvaṃ labhyate | anyathā'vidheyatvamātrasyaiva
<br/>vaktumucitatvādityāha | yata evetyādi | dvitīyaṃ śaṅkate |
<br/>sarvatreti | nirākaroti | neti | vyāptyasiddhiṃ vivṛṇoti | na
<br/>hīti | sarvatrāvidheyatvaṃ yadyaprasiddhaṃ na tarhi vyāptigrahaḥ | atha
<br/>kathañcidgaganādāvalīke vā tāvattatprasiddhirupeyeta, tathāpyekatrā-
<br/>satopyanyatra sattvena vidheyatvopapattyā na vyāptisiddhirityarthaḥ |
<br/>virodhaṃ vivṛṇoti | kvaciditi | avyāpakārthaḥ avyāpakatva-
<br/>niruktibalāyāto'rthaḥ | avyāpakatve kvacidasattvaviśeṣaṇopanyāsā-
<br/>tkvacitsattvasya lābhāt | avidheyārthaḥ avidheyatvākṣiptorthaḥ |
<br/>sarvatrāsattvamasmākamaprasiddhamata uktaṃ tavābhimata iti |</p>
<p>vṛttigarbhaṃ sattvaṃ tadvyatireko gaganādau prasiddha ityapi kecit |</p>
<p>anayoḥ kvacidastitvasarvatranāstitvayoḥ | yadyapi sattvenāpratīya-
<br/>mānatvasyāpi kvacidastitvena samaṃ virodha eva, tathāpi śābdaṃ
<br/>virodhamabhipretya sarvatra nāstitvamupāttam | athavā avyāpakatvaṃ
<br/>sarvatrāsattvaṃ kvacidasattvaṃ vā tasmin sati kvacitsattvaṃ vā | ādye
<br/>aprasiddhiḥ svarūpāsiddhirvā | dvitīyatṛtīye vyāptyasiddhiviro-
<br/>dhābhyāṃ nirasyati | netyādi | śeṣamaśeṣaṃ pūrvavat ||</p>
<p><b>yadvidheyasvabhāvaṃ tat kathaṃ pratiṣedhyamiti cenna |
<br/>pratiṣedhasvabhāvatā hi vidheyasya viruddhā, na tu prati-
<pb n="585"/>
<br/>ṣedhapratiyogitāpi | atha yosti kathaṃ tasya prati-
<br/>ṣedhopyastīti cet, ko doṣaḥ | anayoravirodhaprasaṅga
<br/>iti cet, prakārabhedena prasa(kto)ṅgopi na doṣamāva-
<br/>hati | tadabhedena tu vidhiniṣedhau kena svīkṛtau yaṃ
<br/>pratyavirodhaḥ prasajyeteti | etena kālabhedādinā'pya-
<br/>virodho draṣṭavyaḥ |</b></p>
<p>śaṅkaº ṭīº | nanu pratiṣedhyatvaṃ vidheyatvaṃ caikasya viruddha-
<br/>svābhāvyādanupapannamityāha | yaditi | pratiṣedhyatvavidheyatvayorna
<br/>virodho'pi tu pratiṣedhatvavidheyatvayorityāha | pratiṣedhyeti | nanu
<br/>vastunaḥ kathamabhāvapratiyogitā syādasti nāstīti pratītyorekatrā-
<br/>sambhavāditi śaṅkate | atheti | prakārabhedeneti | prasaktopi sanna
<br/>prakārabhedena doṣamāvahatīti yojyam | tadabhedeneti | prakārā-
<br/>bhedena | ekatrāpyadhikaraṇe'vacchedakabhedena saṃyogatadabhāvayoḥ
<br/>pratīyamānatvāt, deśabhedena tu bhāvābhāvayorvirodhagandhopi
<br/>nāstīti bhāvaḥ | nanvavacchedakabhedaṃ vinā'pyekatra kapāle ghaṭata-
<br/>tprāgabhāvapradhvaṃsadarśanāt kathaṃ na virodha ityata āha | eteneti ||</p>
<p>bhagīº ṭīº | yadvidheyeti | ekasya vidhipratiṣedhayo-
<br/>rvirodhādityarthaḥ | pratiṣedheti | vidhipratiṣedhayoraikātmyaṃ neṣyate,
<br/>pratiṣedhapratiyogitā tviṣyate, sā cāviruddhetyarthaḥ | atheti |
<br/>sato niṣedhapratiyogitvameva viruddham, sattvāsattvayorekatra virodhā-
<pb n="586"/>
<br/>dityarthaḥ | ka iti | tayorvirodhagrāhaka mānamastītyarthaḥ | prakāra-
<br/>bhedena deśakālabhedenetyarthaḥ ||</p>
<p>raghuº ṭīº | vyāpakayorastitvanāstitvayorvirodhādvyāpyayo-
<br/>rvidheyatvapratiṣedhyatvayorapi virodha evetyāśayenāśaṅkate | yaditi |
<br/>tatrāstitva tatra nāstitvayorvirodho na punarastitva tatra nāstitva-
<br/>yorityāśayenottarayati | pratiṣedheti | śaṅkitā''śayaṃ prakāśayituṃ
<br/>pṛcchati | atheti | āśayaṃ prakāśayati | anayoriti | astitva-
<br/>nāstitvayorityarthaḥ | prakāreti | prakāro deśaḥ | deśābhedena
<br/>virodhepi na deśabhedena virodha ityarthaḥ | athaivaṃ kāryasya samavāyinya-
<br/>vyāpyavṛtteścaikatra dharmiṇi sattvāsattve na syātāmata āha | eteneti ||</p>
<p><b>astu tarhi sthūlaghātī virūddhadharmādhyāso grahaṇā-
<br/>grahaṇādiḥ pañcavidhaḥ | na | asiddheḥ |</b></p>
<p>śaṅkaº ṭīº | sthūlaghātīti | avayavini bādhaka ityarthaḥ |
<br/>pañcavidha iti | grahaṇāgrahaṇāvṛtānāvṛtatvakampākamparaktāraktasaṃyuktā-
<br/>saṃyuktarūpa ityarthaḥ | vṛttivikalpena saha vā pañcatvam | nāsiddheriti |
<br/>samāveśasyāsiddheḥ | yadvā virodhāsiddheḥ samāveśādevetyarthaḥ ||</p>
<p>bhagīº ṭīº | asiddheriti | yādṛśaṃ viruddhaṃ tatra tannāsti
<br/>yacca tatrāsti tanna viruddhamityarthaḥ ||</p>
<pb n="587"/>
<p>raghuº ṭīº | asiddheriti | yādṛśasya virodho na
<br/>tasyādhyāso yādṛśasya cādhyāso na tasya virodha ityarthaḥ ||</p>
<p><b>tathāhi | yo yena yatraiva yadaivopalabhyate sa tena
<br/>tatraiva tadaiva nopalabhyata iti nānubhavaḥ, nāpyabhyupa-
<br/>gamaḥ | ekāvayavasahitasyopalambhe'nyāvayavasahitasyā-
<br/>nupalambha iti cet, evaṃ tarhyavayavinyupalabhyamāne
<br/>kaścidavayava upalabhyate kaścinneti vākyārthaḥ, saviśeṣaṇe
<br/>hi vidhiniṣedhau viśeṣaṇamupasaṅkrāmata iti nyāyāt,
<br/>tathā cāvayavānāmupalambhānupalambhāvavayavini sañcārya
<br/>prasaṅgastadalamanena |</b></p>
<p>śaṅkaº ṭīº | grahaṇāgrahaṇe hi tadā viruddhe syātāṃ yadi
<br/>kālābhedena puruṣābhedena viṣayābhedena syātāmityarthaḥ | nanveka eva
<br/>ghaṭa ekadā ekenaiva puruṣeṇārvāgbhāgāvacchedena gṛhyate parabhāgāva-
<br/>cchedena na gṛhyata iti kathaṃ na virodha iti śaṅkate | ekāvaya-
<br/>veti | evamiti | upalambhānupalambhayoravayavini samāveśo
<br/>nopapādita ityarthaḥ | sañcāryeti | avayavagatāvupalambhānupalambhāva-
<br/>vayavini sañcāritāvityarthaḥ ||</p>
<pb n="588"/>
<p>bhagīº ṭīº | tathā ceti | kiñcidavayavānāmagrahepi
<br/>avayavino grahāttasya grahaṇāgrahaṇe na sta ityarthaḥ ||</p>
<p><b>etenāvṛtatvānāvṛtatvaṃ vyākhyātam | anāvaraṇa-
<br/>daśāvat katipayāvayavāvaraṇepi tathāvidhasthaulyopa-
<br/>lambhaḥ kiṃ na syāditi tvavaśiṣyate | tadapyasat |
<br/>tasya parimāṇagatasāmānyaviśeṣasya tato'nyasya niyata-
<br/>sāmagrīvedyasya tadabhāve tadupalambhepyanupalambhāt |</b></p>
<p>śaṅkaº ṭīº | eteneti | avayavini tadubhayasamāveśā-
<br/>bhāvenetyarthaḥ | atra doṣamāśaṅkya nirākaroti | anāvaraṇeti |
<br/>tathāvidheti | dvihastatvatrihastatvādirūpasthaulyopalambhaprasaṅga ityarthaḥ |
<br/>tatonyasyeti | avayavinonyasyetyarthaḥ | niyatā sāmagrī bhūyova-
<br/>yavāvacchedenendriyasannikarṣaḥ | tadupalambhepīti | avayavinaḥ pari-
<br/>māṇasya copalambhepītyarthaḥ ||</p>
<p>bhagīº ṭīº | nanu kiñcidavayavāvaraṇe'vayavī yadyāvṛtastadā
<br/>parabhāgāvacchedenevārvāgbhāgāvacchedenāpi sa nopalabhyeta, athānā-
<br/>vṛtastadā parabhāgāvacchedenāpi sa gṛhyetetyanāvaraṇadaśāvattādṛśa-
<br/>sthaulyopalambha ityapyavayavānāmevāvṛtatvānāvṛtatve avayavī tvanāvṛta
<br/>eveti na tatra viruddhadharmādhyāsa ityanena nirasta ityāha | eteneti |
<br/>nanvevamanāvaraṇadaśāvaddvihastatvādijātimatparimāṇagrahaṇaprasaṅga ityata
<pb n="589"/>
<br/>āha | anāvaraṇeti | avayavigrahe tatparimāṇagrahepi tadgata-
<br/>jātiviśeṣasya tāvadavayavagrahavyaṅgyatayā tadabhāvādevāgraha ityarthaḥ |
<br/>nanu kiṃ tāvattvaṃ yāvattvaṃ bahutvaṃ vā | nādyo'sambhavāt, arvāgbhāga-
<br/>vyavadhāne madhyaparabhāgayoragrahāt | nāntyaḥ, nānāsthāneṣu paramāṇu-
<br/>mātrāntaritasyāpyavayavinaḥ sthaulyopalambhāpātāt | na | sannikarṣa-
<br/>viśeṣasya kāryadarśanakalpyatvāt ||</p>
<p>raghuº ṭīº | etena kasyacidavayavasyāvaraṇepyavayavinastada-
<br/>bhāvena | tathāvidheti | tādṛśajātiviśeṣaviśiṣṭetyarthaḥ | tadupa-
<br/>lambhepi parimāṇopalambhepi ||</p>
<p><b>etena kampākampasaṃsargo nirastaḥ | sāmagrī-
<br/>bhedenāvayavaniyatakampotpāde tasyāṃ daśāyāmavayavino
<br/>niścalatvāt | evaṃ tarhi kampākampayoravayavayorvibhā-
<br/>gāt saṃyoganāśe dravyanāśaḥ syāditi cet | tataḥ
<br/>kim | apasiddhānta iti cenna | evamapi kvacidabhyu-
<br/>pagamāt | sarvatraivaṃ prasaṅga iti cet, tathāpyavayavinaḥ
<br/>kimatyāhitam | na caivamapi | karmaṇo dravyārambhaka-
<br/>saṃyogapratidvandivibhāgajanananiyamānabhyupagamāt |
<br/>kāraṇaviśeṣāt kasyacideva karmaṇastathābhūtaviśeṣo-
<br/>palabdheḥ |</b></p>
<pb n="590"/>
<p>śaṅkaº ṭīº | eteneti | avayavinyekadā jñānasamāveśā-
<br/>bhāvenetyarthaḥ | sāmagrīti | avayavakampasāmagrīto'vayavikampasāmagryā
<br/>bhinnatvena tadubhayo<sup><small>1</small></sup>papatterityarthaḥ | evaṃ tarhīti | katipayāvayava-
<br/>kampepi katipayāvayavaniścalatāyāmityarthaḥ | apasiddhānta iti |
<br/>tasyāṃ daśāyāmavayavināśasya tvayā'nabhyupagamādityarthaṃ evetyarthaḥ |
<br/>evamapīti | dravyanāśasyāpītyarthaḥ | sarvatreti | yatrāpi tvayā
<br/>nābhyupagamyate tatrāpītyarthaḥ | tathāpīti | etāvatā'pyavayavī siddha
<br/>evetyarthaḥ | atyāhitam mahābhayam | na ceti | avayavakarmaṇā
<br/>dravyārambhakasaṃyogavirodhivibhāgājananāt | anyathotpalādau pratya-
<br/>bhijñānaṃ na syāditi bhāvaḥ ||</p>
<p>bhagīº ṭīº | eteneti | sāmānyato'siddhyetyarthaḥ | tadupa-
<br/>lambhe'pyavayaviparimāṇopalambhepītyarthaḥ | nanvavayaveṣu kampamāneṣva-
<br/>??
<br/>atha sakampastadā pradeśāntare'pyakampo nopalabhyetetyakampopi tatra
<br/>svīkāryaḥ, tathā ca (virodha) ityata āha | sāmagrīti | ava-
<br/>yavikampasya sakalāvayavakampaniyatatvāt kvacidavayavakampe'pyavayavī
<br/>niṣkampa evetyarthaḥ | na ca saṃyogavatkarmāvyāpyavṛtti bhavatviti
<br/>vācyam | mānābhāvāt, avayavini yathoktenaivopapatteḥ | avayaveṣu
<br/>sakalāvacchedenaiva kampopalambhāt | vibhāgāditi | anyatarakarmajā-
<br/>dityarthaḥ | saṃyoganāśe dravyārambhakasaṃyoganāśa ityarthaḥ | tata iti |
<note n="590.1"><p>gryasiddhānta iti tritvena tadubhayo iti 2 puº pāº |</p></note>
<pb n="591"/>
<br/>nedamaniṣṭamityarthaḥ | apasiddhānta iti | na hi calatyevāvayave-
<br/>'vayavī naśyati ityabhyupagamyata ityarthaḥ | evamapīti | dravyā-
<br/>rammakasaṃyogavirodhivibhāgajanakakriyā yatrāvayaveṣūtpadyate tatra
<br/>tathā'bhyupagama ityarthaḥ | tathāpīti | arthāntaraṃ nāma nigraha-
<br/>syānamityarthaḥ | atyāhitaṃ mahābhayam | na ceti | anyathā sarvatra
<br/>dravyānāśaprasaṅga ityarthaḥ | na ceṣṭāpattiḥ, avayavinastādrūpyeṇaiva
<br/>pratyabhijñānāt | nanu karmatvāviśeṣāt kuto'yaṃ niyama ityata
<br/>āha | kāraṇeti | tasya ca kāryadarśanaikamānatvādityarthaḥ |</p>
<p>raghuº ṭīº | etena asiddhatvena | nanvavayave karmotpāde'vaśya-
<br/>mavayavini karma, anyathā sarvāvayavakampepi niṣkampo'vayavyupalabhyeteti
<br/>calāvayavāvacchedenāvayavini karma niścalāvayavāvacchedena niścala-
<br/>tvopalambhāt karmābhāvopīti nāsiddhamata āha | sāmagrīti |
<br/>kāryabhede sāmagrībhedasyāvaśyakatvāt kṣudrāvayave kampepi<sup><small>1</small></sup> mahā??-
<br/>vini ka??pānupalambhāt phalavalāt sāmagrīviśeṣaḥ kalpyata ityarthaḥ |
<br/>saṃyogavat karmāvyāpyavṛttyastviti cenna | saṃyogasya vyāpyavṛttitve-
<br/>'vayavinyavayavaparamparāyāṃ kṣudrakṣudratarādyavayavāvacchedena tattatsaṃyogā-
<br/>bhāvopalambhādaṇumātravṛttitve'tīndriyatvaṃ ghaṭāderapratyakṣatvamanutpattiśca
<br/>syāditi tasyāvyāpyavṛttitvamāsthīyate, cale cāvayave karma vyāpaka-
<br/>mevopalabhyate, avayavini ca tasyāvyāpakatve karmatvasya tadubhaya-
<note n="591.1"><p>karmaṇyapi iti 2 puº pāº |</p></note>
<pb n="592"/>
<br/>vṛttitvānupapattiḥ, saviṣayāvṛttijātervyāpyāvyāpyavṛttivṛttitvaviro-
<br/>dhāt vepate pallavo na tu mahīruha ityanubhavācceti sampradāyaḥ |</p>
<p>yatraikasminnavayave niścale'pyavayavī calatīti pratīyate tatrā-
<br/>vyāpyavṛttyeva karma, saviṣayāvṛttītyādeḥ paribhāṣāmātratvāt, etena
<br/>rūpādayo vyākhyātā ityapi kecit |</p>
<p>saṃyoganāśe dravyārambhakasaṃyoganāśe | tathāpīti | vināśasya
<br/>pratiyoginyabādhakatvāt pratyuta sādhakatvādeveti bhāvaḥ | karmaṇa
<br/>ityādi | avayavakampe'pyavayavinaḥ pratyabhijñānāditi bhāvaḥ |
<br/>nanu karmatvāviśeṣepi kiñcideva karma dravyārambhakasaṃyogavirodhinaṃ
<br/>vibhāgamārabhate netaraditi kuto viśeṣa ityata āha | kāraṇeti ||</p>
<p><b>etena pāṇau calati tanmūlabhūtaḥ paramāṇurapi
<br/>calet, tato'calattadbhujaparamāṇorvibhāgaḥ, tato yo
<br/>yena saṃyujyate vibhajyate vā sa tatkāryadravyeṇāpīti
<br/>nyāyena bhujapāṇyorapi vibhāgaḥ, tataḥ saṃyoganāśaḥ,
<br/>tataḥ śarīranāśa iti nirastam |</b></p>
<p><b>na hi pāṇiparamāṇukriyā bhujaparamāṇuvibhāga-
<br/>mārabhate niyamena | tadanārambhakatve karmalakṣaṇakṣati-
<br/>riti cenna | ākāśādideśavibhāgajananādapi tadu-
<br/>papatteḥ, nudyakarmavat | kuto'yaṃ viśeṣa iti cet,
<br/>kāraṇaviśeṣādityuktam | evaṃ tarhi yadyavayavakampe-
<br/>'pyakampa evāvayavī hantāvayavasaṃyogivibhāgibhyā-
<pb n="593"/>
<br/>mākāśādideśābhyāṃ na saṃyujyeta na vibhajyeteti
<br/>cenna | avayavasaṃyogavibhāgābhyāmeva tatsiddheḥ | etacca
<br/>samyagavaboddhuṃ vaiśeṣikamanu<sup><small>1</small></sup>sandheyam | tarhi calada-
<br/>vayavasamāśrito'pyacalannevāvayavyupalabhyeteti cet,
<br/>nedamaniṣṭam, pāṇau kampamāne śarīraṃ na kampata iti
<br/>pratyayāt |</b></p>
<p>śaṅkaº ṭīº | eteneti | sarveṣāmavayavakarmaṇāṃ dravyavirodhi-
<br/>vibhāgajanakatvānabhyupagamenetyarthaḥ | tata iti | calataḥ pāṇipara-
<br/>māṇoracalabhujaparamāṇuvibhāge pāṇibhujavibhāgo'pi syādityarthaḥ |
<br/>saṃyoganāśa iti | śarīrārambhakabhujapāṇisaṃyoganāśa ityarthaḥ |
<br/>yadi tu pāṇirbhujāvayavastadā'vayavāntaraparamāṇukarmodāhāryam |
<br/>karmalakṣaṇeti | saṃyogavibhāgayoranapekṣaṃ kāraṇaṃ karmeti lakṣaṇa-
<br/>kṣatiriti bhāvaḥ | tadupapatteriti | karmalakṣaṇopapatterityarthaḥ |
<br/>atha nudyakarmavaditi | yathā nudyaniṣṭhena karmaṇā nodakena saha
<br/>vibhāgājananepyākāśādivibhāgajananena karmalakṣaṇopapattirityarthaḥ |
<br/>ayamiti | kiñcitkarma dravyārambhakasaṃyogavirodhivibhāgajanakaṃ
<br/>kiñcinna tatheti viśeṣa ityarthaḥ | avayavakampenākāśādavayavasya
<br/>saṃyogavibhāgayorutpādepi niṣkampasyāvayavinaḥ kathamākāśādi-
<br/>deśāt tau syātāmityāśaṅkate | yadyevamiti | evaṃ kāraṇasaṃyoga-
<br/>vibhāgābhyāṃ kāryasya tāvityabhyupagamādityarthaḥ | nanu tatraiva na
<note n="593.1"><p>madhīṣva iti 2 puº pāº |</p></note>
<pb n="594"/>
<br/>pramāṇamityata āha | etacceti | nanvevaṃ pāṇau calatyapi
<br/>tadavacchinno'vayavī niścala evopalabhyetetyata āha | tarhīti ||</p>
<p>bhagīº ṭīº | eteneti | calācalaparamāṇvorvibhāge satyantarā
<br/>kāraṇavibhāgādbhujaparamāṇunā saha pāṇeḥ pāṇiparamāṇunā bhujasya
<br/>vibhāga ityarthaḥ | tadanārambha iti | saṃyogavibhāgānapekṣakāraṇatvasya
<br/>karmalakṣaṇatvādityarthaḥ | ayamiti | dravyārambhakasaṃyogāvirodhi-
<br/>vibhāgarūpa ityarthaḥ | nanvavayavakriyātastasyākāśādinā vibhāge-
<br/>pyavayavinaḥ sa na syāttasya niṣkarmakatvāt, avayavakarmaṇaśca vyadhi-
<br/>karaṇatvādato'vayavī cale'vayave'vaśyaṃ cala ityupeyamityāha | evaṃ
<br/>tarhīti | avayaveti | avayavini karmābhāvepi kāraṇākāraṇa-
<br/>vibhāgābhyāmeva vibhāgajavibhāgotpatterityarthaḥ | nanu vibhāgasya
<br/>vibhāgajanakatve karmatvāpattirityata āha | etacceti | nanvavaya-
<br/>vino niścalatve(na) caladavayavāśritatayopalabhyamānatve calatīti
<br/>dhīviṣayatvaṃ na syādityāha | tarhīti | pāṇipadaṃ śarīrāvayavo-
<br/>palakṣaṇam ||</p>
<p>raghuº ṭīº | bhujaparamāṇorityupalakṣaṇam, bhujādityapi
<br/>draṣṭavyam, tulyanyāyatvāt | bhujapāṇyorapītyasya dvyaṇukādivibhāga-
<br/>krameṇetyādiḥ | bhujaparamāṇuvibhāgaṃ bhujatatparamāṇuvibhāgam |
<br/>karmalakṣaṇasya kṣatiḥ vibhāgajanakatvagarbhatvāttasya | ākāśādīti
<pb n="595"/>
<br/>prakṛte sambhavitvena<sup><small>1</small></sup> | vastuto jananayogyatvaṃ lakṣaṇam, na tūpadhānam |
<br/>ata eva vinaśyadavasthepi dravye karmotpādaṃ sāmagrīsambhavādupa-
<br/>gacchanti | nudyakarmavaditi | yathā nodakādvibhāgamajanayadapi
<br/>nudyakarmā''kāśādivibhāgajanakamityarthaḥ | ayaṃ viśeṣo dravyā-
<br/>rambhakasaṃyogavirodhivibhāgajanakatvalakṣaṇaḥ | na saṃyujyetetyādi |
<br/>saṃyogādikāraṇasya karmaṇo'nyataratrāpyasambhavāt<sup><small>2</small></sup> | na cāvayavakarmaiva
<br/>tatra kāraṇaikārthapratyāsattyā'samavāyikāraṇaṃ vācyam, avayavāvayavādau
<br/>calite'vayavini saṃyogādyanutpādaprasaṅgāt iti bhāvaḥ | saṃyogādeḥ
<br/>saṃyogādijanakatve kiṃ mānamityata āha | etacceti ||</p>
<p><b>athavā yo yadāśritatayopalabhyate sa tasmiṃścalatya-
<br/>calopi cala eva vibhāvyate darpaṇamukhavat jalacandra-
<br/>vaccetyapi draṣṭavyam | kṛtaṃ pratītikalahena, evamapi
<br/>sarvatra cala evopalabhyeteti cet, calatyavayave sarvatra
<br/>tathaiveti na kiñcidanupapannam | acale tu kathaṃ tathopa-
<br/>labhyatām | tathāpi calācalāśrayasya calācalatayā
<br/>pratītau calācalajalacandravat dvaitapratyayopi syāditi
<br/>cet, syādapi yadyāśrayavicchedaḥ syāt | na hyekasminneva
<br/>jale'vicchinnāvayavabhedena dvicandrabhramo nāma | kintu
<note n="595.1"><p>vāstavitvena iti 2 puº pāº |</p></note>
<note n="595.2"><p>pyabhāvāditi 2 puº pāº |</p></note>
<pb n="596"/>
<br/>sa evaikaścale cala upalabhyate'cale tvacala iti |
<br/>vīciṣu sopi sahasranibha iti cet, evametat, tāsāṃ
<br/>vicchedenākalanāt |</b></p>
<p>śaṅkaº ṭīº | nanu pāṇyavacchedenāpyavayavino niścalasyopalambha
<br/>iti durghaṭamityanuśayenāha | atha veti | niścalopi calāśrita-
<br/>ścalatīti na pratītiviṣayo bhavatīti dṛṣṭatvādduṣṭamityarthaḥ | calā-
<br/>śritaśceccala upalabhyate tadā niścalapādāvacchinnenāpi śarīraṃ
<br/>calamevopalabhyetetyāśaṅkate | evamapīti | acale tviti |
<br/>tadavacchedena śarīrasya calāśritatvābhāvādityarthaḥ | dvaiteti | tatra
<br/>śarīre dvitvaṃ pratīyetetyarthaḥ | āśrayaviccheda iti | calācalayo-
<br/>rāśrayayoryatra vibhāgastatraivaṃ, na tu sarvatra tathā pratibhāsaniyama
<br/>ityarthaḥ | na hīti | yatra jalamacalaṃ tatra candrabimbamapyekameva
<br/>bhāsata ityarthaḥ | tathā cāśrayavicchedo dvitvavibhrame mūlamiti
<br/>bhāvaḥ | āśrayacalatvādhīna āśritacalatvapratyaya iti draḍhayati |
<br/>kiṃ tviti | vīciṣviti | āśrayāvicchedābhimānenāśaṅkā |
<br/>āśrayavicchedapratyayena samādhimāha | tāsāmiti ||</p>
<p>bhagīº ṭīº | athaveti | avayavavṛttitvenānubhūyamānakarmā-
<br/>vayavinyāropyata ityarthaḥ | evamapīti | calapāṇyagrahepi yadā
<br/>niścalāvayavavṛttitvenāvayavī gṛhyate tadāpi calatīti dhīḥ syā-
<br/>dityarthaḥ | calatīti | yatra sakalāvayavakarmānubhūyate tatreṣṭāpattiḥ,
<br/>yatra calāvayavasyāgrahe niścalāvayavavṛttitayā'vayavigrahastatrānubhūya-
<pb n="597"/>
<br/>mānakarmāropasāmagryeva nāstītyarthaḥ | nanvevaṃ calācalāvayavavṛttitvena
<br/>calācalatayā'nubhūyamāno'vayavī dvaitadhīviṣayaḥ syāt calācala-
<br/>vṛttitayā calācalatvenānubhūyamānacandravadityāha | tathāpīti |
<br/>tathāvidhe yā dvaitadhīstatrāśrayavicchedavaiśiṣṭyaṃ prayojakatayā sādhanā-
<br/>vacchinnasādhyavyāpakamupādhiriha tu tadabhāvaḥ, sayogasyāviralatvā-
<br/>dityāha | syādapīti | prayojakatvameva tasyāha | na hīti |
<br/>nanvāśrayavicchedo na tadvyāpakastaḍāgarūpāśrayāvicchedepi tadvīciṣu
<br/>candradvaitabuddhyutpatterityāha | vīciṣviti | tatrāpyāśrayaviccheda-
<br/>vuddhirastyeva, tadabhāve candrabuddhirapi nāstītyāha | evametaditi ||</p>
<p>raghuº ṭīº | athaivaṃ niścalaikadvyavayavopyavayavī calatvena nopa-
<br/>labhyetetyata āha | atha veti | yadyavayavacalanagrahaṇādevāvayavini
<br/>calatīti pratyayo niścalāvayavāvacchedenāpi tadā bhavet, avyāpake
<br/>tu karmaṇyupagate nāyaṃ doṣastadavacchedenāvṛtterityāśaṅkate |
<br/>evamapīti | yatrāśraye calanaṃ gṛhyate tadavacchedenaiva tadāropyata
<br/>iti phalabalātkalpyata ityuttarayati | calatīti | āśrayeti |
<br/>gṛhyamāṇavicchedāśrayadvayavṛttitvagrahaṇādantarā cāgrahaṇāddoṣādbheda-
<br/>pratyayo'ta eva calayoracalayoreva vā jalayorādarśayośca candra-
<br/>vadanādibhedapratyayaḥ, karacaraṇādivicchedagrahe'pyantarāgrahaṇānna śarīre
<br/>bhedabhramaḥ<sup><small>1</small></sup> | sati cārope nimittānusaraṇaṃ na tu nimitta-
<br/>mastītyāropa iti bhāvaḥ ||</p>
<note n="597.1"><p>0nna bhedabhrama iti 2 puº pāº |</p></note>
<pb n="598"/>
<p><b>astu tarhi calācalayoryutasiddhiprasaṅga iti cenna |
<br/>svayaṃ pratibandhāsiddheḥ | na ca prasaṅge vyāptāvapi parā-
<br/>bhyupagamaḥ śaraṇam | na caivaṃ parābhyupagamopi | vastroda-
<br/>kādau dṛśyate tāvadayamiti cenna | tantuvastrādau viparya-
<br/>yasyāpi darśanāt | idaṃ mithyeti cet, tat kathaṃ
<br/>satyam | abādhāditi cet, iha tarhi bādhakāntaraṃ
<br/>vācyam | calācalatvameveti cenna | yutasiddhā<sup><small>1</small></sup>vapi
<br/>kimiti nedaṃ bādhakamiti viparyayasyāpi vaktuṃ śakya-
<br/>tvāditi |</b></p>
<p>śaṅkaº ṭīº | yadi pāṇau calatyapi śarīramacalameva tadā
<br/>pāṇiśarīrayoḥ sambaddhayorasambaddhayorapi vidyamānatvaṃ syādityāha |
<br/>astu tarhīti | nanu dvayorasambaddhavidyamānatvaṃ kṣaṇikatvavādinā
<br/>nābhyupeyata iti na prasaṅga ityāha | svayamiti | nanu tarkaḥ
<br/>parābhyupagamādhīnapravṛttika evetyāha | na ceti | āpādakasya
<br/>parābhyupagamastarke prayojako na tvāpādyāpādakayorvyāptāvapītyarthaḥ |
<br/>na caivamiti | calācalayoryutasiddhiriti naiyāyikopi nābhyupa-
<br/>gacchatītyarthaḥ | vastrodakādau darśanabalādavaśyaṃ tathā svīkartavya-
<br/>mityāha | vastreti | tantupaṭayostathā darśanādvyabhicārānnaivaṃ
<br/>vyāptirityarthaḥ | tantupaṭayorapyasambaddhavidyamānatvamastyeva, sambandhānu-
<br/>bhavastu bhrānta ityāha | idamiti | tatkathaṃ satyamiti | vastro-
<note n="598.1"><p>yutasiddhāveva iti 3 puº pāº |</p></note>
<pb n="599"/>
<br/>dakayorasambaddhavidyamānatvadarśanamityarthaḥ | abādhāditi | vastrāt
<br/>skhalitamapi jalaṃ vastrasambaddhameveti kasyāpi nātra bādhāvatāra
<br/>iti tatsatyamityarthaḥ | iheti | calācalayostantupaṭayoḥ sambaddhayoḥ
<br/>sattvepi na bādhakamastītyarthaḥ | calācalatvamasambaddhavidyamānatva-
<br/>vyāpyamityuktamityāha | calācalatvamiti | calācalayorapi tantu-
<br/>paṭayordarśanena calācalatvamayutasiddhatvavyāpyaṃ kiṃ na syāddarśanasyobhayatra
<br/>tulyatvādityāha | yutasiddhāviti | tathā ca saṃyoginoścalācalatvaṃ
<br/>yutasiddhatvavyāpyaṃ na tvasaṃyoginorapi pāṇiśarīrayoriti bhāvaḥ |</p>
<p>bhagīº ṭīº | nanvevamavayavāvayavinau yutasiddhau syātām,
<br/>yasmiṃścalepi yadacalaṃ tattena yutasiddhamiti vyāptervastrodakādau grahā-
<br/>dityāha | astviti | asambaddhayorvidyamānatā yutasiddhiḥ,
<br/>kṣaṇikayostathotpannayorastyekasmiṃścalepyacalatvaṃ, na ca tayorasambaddhayoḥ
<br/>sattvaṃ kṣaṇikatvādityāha | svayamiti | nanu parasiddhena parasyā-
<br/>pādanaṃ syādityata āha | na ceti | āpādakamātreṇa parasiddhena
<br/>tarkaḥ pravarttate vyāptiśca svasiddhaiva tanmūlamityarthaḥ | na caivamiti |
<br/>avayavinyeva parasya tathātvāsiddherityarthaḥ | evamiti | asambaddhayo-
<br/>rvidyamānatvamityarthaḥ | viparyayasya asambaddhayoravidyamānatvasyetyarthaḥ |
<br/>yutasiddhāveveti | calācalatayā yathā vastrodakadṛṣṭāntenāva-
<br/>yavāvayavinoryutasiddhirāpādyā, tathā ca tata evāvayavidṛṣṭāntena
<br/>vastrodakayorayutasiddhireva kiṃ nāpādyata ityarthaḥ ||</p>
<pb n="600"/>
<p>raghuº ṭīº | yutasiddhirasambaddhayorvidyamānatvam | svayamiti |
<br/>nirantarotpannaniścalaparamāṇudvayasambaddhayoścalācalayoḥ kṣaṇika-
<br/>nirantaraparamāṇvorasambaddhavidyamānatvābhāvāt | pararītyā parasyā-
<br/>pādyatāmityata āha | na caivamiti | tādṛśavyāptau na kasyāpya-
<br/>bhyupagama ityarthaḥ | sthairye vyabhicārādarśanātsahacāranidarśanācca tathā
<br/>vyāptiniścayaḥ syāt ityāśaṅkate | vastraviti | vyabhicāradarśana-
<br/>māha | tantviti | tantuvastrādau satyapi calācalatve viparyayasyā-
<br/>sambaddhayoravidyamānatvasya darśanāditi | idaṃ vyabhicāradarśanam |
<br/>tat sahacāradarśanam | vipakṣe bādhakābhāvānna sahacāradarśanamātrā-
<br/>dvyāptiniścaya ityāśayenāha | yuteti ||</p>
<p><b>raktāraktavirodha iti cenna | bhrāntatvāt | tanmūla-
<br/>rāgidravyasaṃyogāsaṃyogavirodho'stviti cenna | para-
<br/>māṇuvādinaṃ prati prāgeva parihṛtatvāt | itaraṃ prati
<br/>kā vārtteti cet, saiva tāvat tathaivāvirodhāt | prakāra-
<br/>bhedenāpi virodhābhyupagame vyāpterasiddheḥ saṃyogatada-
<br/>bhāvayorevāsiddheḥ | siddhau vā prakārabhedāviruddha-
<br/>svābhāvasādeśyāparityāgāt | na caivaṃ padārthāntara-
<br/>vaidharmyeṇa saṃyoga eva nirākarttavyaḥ, tadvaidharmyeṇa teṣāmeva
<br/>nirākaraṇaprasaṅgāt |</b></p>
<p>śaṅkaº ṭīº | raktāraktavirodha iti | avayavini bādhaka
<br/>iti śeṣaḥ | bhrāntatvāditi | raktaḥ paṭa iti pratīteriti śeṣaḥ |
<pb n="601"/>
<br/>tathā ca paṭasyāraktatvameveti na virodha iti bhāvaḥ | tarhi
<br/>mahārajanasaṃyogāsaṃyogāvevaikatra viruddhāvavayavibhedakāvityāha |
<br/>tanmūleti | paramāṇuvādinaṃ prati kṣaṇabhaṅganirākaraṇāvasare prakāra-
<br/>bhedamādāya virodhasya parihṛtatvādityāha | paramāṇviti | itaraṃ
<br/>pratīti | jñānabhinnaparamāṇvanaṅgīkarttāraṃ pratītyarthaḥ | saiveti |
<br/>prakārabhedenāvirodhopapādakayukterihāpi tulyatvāt | anyathā
<br/>raktāraktaprakārakaikajñānepi virodhāpatteriti bhāvaḥ | yadi paṭo
<br/>mahārajanasaṃyogatadabhāvavān syāt bhidyeteti vyāptirevāsiddhetyarthaḥ |
<br/>kuta ityata āha | saṃyogeti | saṃyogatadabhāvasiddhau prakāra-
<br/>bhedenāvirodho mūlam, tenāpi ca virodhe tāveva na syātā-
<br/>mityarthaḥ | siddhau veti | yadi saṃyogatadabhāvayoḥ siddhistadā
<br/>prakārabhedenāviruddho yaḥ svābhāvastatsādeśyamādāyaivetyarthaḥ ||</p>
<p>bhagīº ṭīº | nanu mahārajanaraktārdhaḥ paṭo yadi raktastadā-
<br/>vayavāntaragrahepi raktapaṭa iti dhīḥ syādatha na raktabhāgepi rakta-
<br/>dhīrna syāditi raktāraktatve vācye, tathā ca viruddhadharmādhyāsa
<br/>ityāha | rakteti | raktaḥ paṭa ityanubhavasya mahārajanalauhityaṃ
<br/>viṣayo na tu paṭe lauhityarūpasamavāyaḥ, tathā ca bhrama evetyāha |
<br/>bhrāntatvāditi | tathāpi tadbhramabījaṃ mahārajanasaṃyogo yadi
<br/>vyāpyavṛttistadā bhāgāntarepi tatra raktabhramaḥ syādathāvyāpyavṛttistadā
<br/>saṃyuktatvāsaṃyuktatvavirodha ityāha | tanmūleti | kṣaṇikaparamāṇo-
<br/>rapyasya virodhasya durvāratvādityādinā kṣaṇabhaṅganirāsa eva prakāra-
<pb n="602"/>
<br/>bhedamupādāyāvirodha upapādita ityāha | paramāṇviti | itara-
<br/>miti | yo jñānabhinnaṃ paramāṇuṃ na samarthayate taṃ pratītyarthaḥ |
<br/>tathaiva prakārabhedenaivetyarthaḥ | tathāpīti | prakārabhedenāpi cedvi-
<br/>rodhastadā deśakālabhedepi virodhaḥ syādeveti saṃyogatadabhāvayo-
<br/>rapyasiddhau kva tadantarbhāvenāpi vyāptirityarthaḥ ||</p>
<p>raghuº ṭīº | raktāraktatvavirodho rāgidravyārdharakte<sup><small>1</small></sup> paṭādau |
<br/>raktatvaṃ tatra nāstyeva ekadeśe tatpratītistu bhrāntetyāha | bhrāntatvā-
<br/>diti | tanmūleti | prādeśikabhramamūletyarthaḥ | prāgeva kṣaṇika-
<br/>paramāṇorapyasya virodhasya durvāratvādityādinā parihṛtatvāt |
<br/>itaraṃ vijñānavādinam | tathaiva prakārabhedenaiva | vyāpteḥ saṃyoga-
<br/>tadabhāvayorasamānādhikaraṇyaniyamasya asiddhiḥ | kuta ityata āha |
<br/>saṃyogeti | siddhau vā prakārabhedenāviruddhasya svābhāvasāmānādhi-
<br/>karaṇyasyāparityāgādekatraivāvacchedabhedena saṃyogatadabhāvagrāhiṇā
<br/>pratyakṣeṇāvirodhasya svahastitatvāditi bhāvaḥ | tadvaidharmyeṇa hi
<br/>tattādātmyaṃ nirākriyate na tu svarūpameva, sarvaśūnyatāprasaṅgādityā-
<br/>śayenāha | tadvaidharmyeṇeti ||</p>
<p><b>na caivameva nyāyyam, niyamavatā hi satyavaidharmyeṇe-
<br/>tarannirākriyate, asatyavaidharmyeṇa satyatvasyaiva nirvāhāt,
<br/>niṣedhyapratītināntarīyakatvācca niṣedhasiddheḥ | śaśa-
<note n="602.1"><p>rghalipte iti 2 puº pāº |</p></note>
<pb n="603"/>
<br/>viṣāṇādau kalpitena niṣedhyena niṣedhasiddhiriti
<br/>cenna | nirākṛtatvāt, saṃyogasya vāṅmātreṇa kālpa-
<br/>nikatvasiddhāvatiprasaṅgācca, śaśaśṛṅganyāyasya ca yogyā-
<br/>nupalambhābhāvenāsiddheḥ, ita eva bādhakāt tatsiddhā-
<br/>vitaretarāśrayatvam |</b></p>
<p>śaṅkaº ṭīº | na caivameveti | astu sarvapadārthanirākaraṇaṃ
<br/>nedamaniṣṭamityarthaḥ | tathā ca mamābhimatā śūnyataiva siddhyediti
<br/>bhāvaḥ | niyamavatā hīti | sādharmyāsamānādhikaraṇena vaidharmyeṇe-
<br/>tyarthaḥ | prakṛte tu saṃyogasya sattvaguṇatvābhidheyatvaprameyatvādikaṃ
<br/>satyasādharmyamapyastīti bhāvaḥ | asatyavaidharmyeṇeti | sattvaprameyatvā-
<br/>dinetyarthaḥ | doṣāntaramāha | niṣedhyeti | tathā ca saṃyoga-
<br/>niṣedhamahimnaiva saṃyogasiddhirityarthaḥ | asatkhyātirūpaiva tarhi
<br/>pratītiratrāpītyāśaṅkate | śaśeti | nirākṛtatvāditi | kṣaṇikatā-
<br/>vāde vyatirekibhaṅgāvasare | saṃyogasyeti | śabdādisvalakṣaṇārtha-
<br/>kriyākāriṇaḥ saṃyogasya kālpanikatve nīlādyapi kālpanikaṃ
<br/>syādityarthaḥ | nanu yathā śaśe śṛṅgābhāvo yogyānupalambhena siddha-
<br/>stathā saṃyogābhāvopi setsyatītyata āha | śaśaśṛṅgeti |
<br/>saṃyogasya yogyāyogyasādhāraṇatayā paramāṇvādau sayogānupalambhepi
<br/>yogyatāviśeṣaṇaṃ nāsti, ghaṭhapaṭādisaṃyoge tvanupalambha eva nāstī-
<br/>tyarthaḥ | ita eveti | padārthāntaravaidharmyāt saṃyogābhāvasiddhā-
<br/>vanupalambhopi siddha eva yadi, tadā'nyonyāśrayaḥ, saṃyogābhāve siddhe
<br/>yogyānupalambhasiddhistatsiddhau ca saṃyogābhāvasiddhirityarthaḥ ||</p>
<pb n="604"/>
<p>bhagīº ṭīº | evameveti | saṃyogavaidharmyeṇa teṣāmeva nirā-
<br/>karaṇamityarthaḥ | niyamavatā vyāptimatetyarthaḥ | niṣedhyeti | tathā
<br/>copajīvyavirodhānna nirākaraṇamityarthaḥ | ita eveti | svābhāva-
<br/>sādeśyavirodhasiddhau kālpanikatvasiddhistatsiddhau ca virodhasiddhi-
<br/>rityanyonyāśraya ityarthaḥ ||</p>
<p>raghuº ṭīº | śūnyataivāstvityāśaṅkya nirākaroti | na caivamiti |
<br/>niyameti | niyamatastadrūpāvacchinnavyāvṛttena <sup><small>1</small></sup>hi dharmeṇa tādrūpyaṃ
<br/>nirākriyate | na ca kasyaciddharmasya satyamātrāvṛttitvaṃ kasyāpi
<br/>pramāṇasya viṣayo yena satyatvaṃ kkāpi nirākriyeta, pratyutāsatyavai-
<br/>dharmyeṇa satyaniyatena dharmeṇārthakriyākāritvādinā satyatvasyaiva siddhe-
<br/>rityarthaḥ | nirākṛtatvāt asatkhyātinirāsena | niṣedhakaṃ ca
<br/>pramāṇaṃ yadi niṣedhyaviśeṣaniyantritaṃ niṣedhamavagāheta tata eva
<br/>tarhi siddho niṣedhyaḥ, no cettanniṣedha eva kuta ityuktamanusarttavyam |
<br/>nanu śaśaśṛṅgavadyogyānupalambhabādhitatvātsaṃyogasya kālpanikatvaṃ na
<br/>tu vāṅmātrādata āha | śaśeti | ita eva kālpanikatvādeva |
<br/>tatsiddhau yogyānupalambhasiddhau | itaretarāśrayatvaṃ kālpanikatvasya
<br/>yogyānupalambhasādhyatvāt ||</p>
<p><b>śabdapratyabhijñānavat saṃyogapratīteranyathopapatti-
<br/>mātreṇa bādhakapravṛttiriti cenna | anubhavasya tadanu-
<note n="604.1"><p>vaidharmyeṇa iti 2 puº pāº |</p></note>
<pb n="605"/>
<br/>rūpamupādhimukhapiṇḍamadatvā bhrāntatvenānyathopapattau
<br/>tadviparītānumānapravarttane'gnāvanuṣṇatvānumāne pravṛtti-
<br/>prasaṅgāt | na ca pratyabhijñānasya sāmānyavat saṃyoga-
<br/>pratyayasya tadanurūpamupādhyantaramasti | evambhūtamaryādā-
<br/>tikrame tu tvadabhipretapratibandhapratyayasyāpi bhrāntatvenā-
<br/>nyathāsiddhiprasaṅgaḥ kathaṃ vāryaḥ, tadavāraṇe śithilamūla-
<br/>starkaḥ kathaṃ pravartteta | yathālokavyavasthānaṃ cādhyakṣāntara-
<br/>vat saṃyogasyāpi śabdapākajādyarthakriyā<sup><small>1</small></sup>sthitestada-
<br/>dhyakṣasyāpi prāmāṇyasiddherna bhrāntatvaśaṅkāvakāśa iti |</b></p>
<p>śaṅkaº ṭīº | nanu dravyayoraviraladeśotpādanibandhanā saṃyoga-
<br/>pratītiryathā sa evāyaṃ gakāra iti jātyabhedālambanā pratītirna
<br/>gakārābhedamavalambate | tathā cānupalambha eva cet saṃyogasya
<br/>padārthāntaravaidharmyaṃ yat saṃyogabādhakaṃ tatpratītirapratyūhetyāśaṅkate |
<br/>śabdeti | tatra yathā gatvābhedo viṣayastathā saṃyuktapratītau saṃyogāti-
<br/>riktaṃ na viṣayo yenānyathāsiddhiḥ syādaviraladeśotpādastvatīndriyo
<br/>na tathā bhavitumarhatīti pariharati | anubhavasyeti | ananyathā-
<br/>siddhasyāpyanubhavasya tiraskāre vanhāvauṣṇyagrāhi pratyakṣamapyanauṣṇyānu-
<br/>mānaparipanthi na bhavedityarthaḥ | na ceti | sa evāyaṃ gakāra
<br/>iti pratyabhijñānasya gatvasāmānyavadityarthaḥ | evambhūteti | ananyathā-
<br/>siddhapratyakṣasya vastvanurodhātikrama ityarthaḥ | yadviruddhadharmādhyastaṃ na
<note n="605.1"><p>siddheḥ iti 3 puº pāº |</p></note>
<pb n="606"/>
<br/>tadekaṃ yathā gavāśvamahinakulaṃ, viruddhadharmādhyastaścaikatvenābhimanya-
<br/>māno ghaṭādiriti tvadanumatapratibandhapratyayopi bhrānta eva syā-
<br/>dityarthaḥ | pratibandhapratyayasya bhrāntatve daṇḍamāha | tadavadhāraṇa
<br/>iti | adhyakṣāntaravaditi | nīlādyadhyakṣavadityarthaḥ | nīlādīnā-
<br/>marthakriyāsthiteryadi vyavasthitistadā prakṛte'pi tulyamityāha |
<br/>saṃyogasyāpīti ||</p>
<p>bhagīº ṭīº | nanu yathā sa evāyaṃ gakāra iti pratya-
<br/>bhijñānaṃ gatvajātiviṣayatvenānyathopapannaṃ na gakāranityatve mānaṃ,
<br/>tathā saṃyogadhīrapyanyathopapannā na saṃyogasiddhau mānamityāha |
<br/>śabdeti | tadvadatra tasyā na niyamaḥ kaścidupādhirūpo viṣayaḥ
<br/>samasti yenānyathopapattistathāpi bhrāntatvakalpane'tiprasaṅga ityāha |
<br/>anubhavasyeti | yena nyāyena tvayā nirvikalpakāntarasya prāmāṇyaṃ
<br/>mantavyaṃ tena saṃyogaviṣayakasyāpi tasya, sarvāprāmāṇye tu vyāghāta
<br/>ityāha | yatheti | nanvarthakriyāvirahāt saṃyogasyāsattvamityata
<br/>āha | saṃyogasyāpīti | bherīdaṇḍasaṃyogācchabdo'gnisaṃyogā-
<br/>tpākajāḥ ||</p>
<p>raghuº ṭīº | yathā pratyabhijñānaṃ tajjātīyaviṣayatvenopa-
<br/>padyamānaṃ na vyaktyabhede mānamiti śabdānityatvabādhakapramāṇapravṛtti-
<br/>revaṃ saṃyogapravṛttirapyanyathopapadyamānā na tatra tattvāntare mānamiti
<br/>saṃyogabādhakapramāṇapravṛttirityāśaṅkate | śabdeti | anyathā'nya-
<pb n="607"/>
<br/>viṣayatvenopapattirbhrāntatvena vā | nādyaḥ, tādṛśānyasyābhāvāt |
<br/>nāntyaḥ, vinā bādhakaṃ tathātve'tiprasaṅgādityāha | anubhavasyeti | na
<br/>cetyādi | nanu nairantaryameva saṃyogasthāne'bhiṣicyatāṃ kṛtaṃ tattvānta-
<br/>reṇeti cet, kimidaṃ nairantaryam | dvayormadhye mūrtadravyaviraha iti
<br/>cet, uṣṇaṃ jalaṃ śītalaṃ śilātalamityādau jalādimadhye tejaḥ-
<br/>pāthasoḥ sattvena jalādyagrahaṇaprasaṅgāt | nibiḍadravyābhāvastatheti
<br/>cet, vicchedepi tathātve tvacā dravyagrahaṇaprasaṅgaḥ, nibiḍasaṃyuktayo-
<br/>rmadhyāgrahaṇātsaṃyuktapratyayānudayaprasaṅgaścetyādi svayamūhanīyam | yadekaṃ
<br/>tanna viruddhadharmādhyastaṃ yathā kṣaṇikaṃ svalakṣaṇaṃ yacca viruddhadharmādhyastaṃ
<br/>na tadekaṃ yathā gavāśvamiti pratibandhaḥ | yadekaṃ tanna viruddha-
<br/>dharmādhyastaṃ yathā kṣaṇikaḥ paramāṇurekaścābhyupeyate'vayavī pareṇeti
<br/>tarkaḥ | nanvarthakriyāśūnyaviṣayatvaṃ saṃyogapratyayasya prāmāṇyabādhakamata
<br/>āha | saṃyogasyāpīti ||</p>
<p><b>astu tarhi taddeśatvātaddeśatvarūpo virodhaḥ | na |
<br/>virodhalakṣaṇābhāvāt | na hi taddeśasaṃsargavidhau niya-
<br/>mena deśāntarasaṃsarganiṣedhaḥ | taddeśatvatadadeśatvayostu
<br/>syāt, tatsaṃsargastu keneṣyate | adhyakṣamevaikasaṃsargapari-
<br/>cchedakaṃ tadabhāvavyavacchedamukhena tadanyavyavacchedaphalamimaṃ
<br/>virodhamudgiratīti cet, syādapyevaṃ, yadi niyamenaika-
<br/>saṃsṛṣṭasyānyasaṃsargaṃ pratikṣipadadhyakṣamudiyāt, na tveta-
<br/>dasti, yugapadekasyānekasaṃsargapravṛttamadhyakṣamaviśeṣāt
<pb n="608"/>
<br/>sarvasaṃsargaṃ vā pratikṣipet, na vā kamapi, svātmānameva
<br/>vā, sarvathā na virodhaṃ dīpayet, antataḥ paramāṇo-
<br/>rapyekasyānekaiḥ paramāṇubhiḥ saṃsargasvīkārācceti |</b></p>
<p>śaṅkaº ṭīº | ataddeśatvamiti | taddeśabhinnadeśatvaṃ nañaḥ
<br/>paryudāsārthatvamāśritya yadi vivakṣitaṃ tadā na virodha ityāha |
<br/>virodheti | virodhābhāvamevāha | na hīti | prasajyapratiṣedhārthatve
<br/>virodhamabhyupetya tadabhāvamāha | taddeśatveti | etaddeśasaṃsṛṣṭo'ya-
<br/>mityadhyakṣaṃ naitaddeśāsaṃsṛṣṭa ityākāreṇa jāyamānaṃ naitaddeśabhinnadeśa-
<br/>saṃsṛṣṭa ityapi phalato viṣayīkarotyeveti kathaṃ na virodha iti
<br/>śaṅkate | adhyakṣameveti | etādṛśamadhyakṣameva nodetītyāha |
<br/>syādapīti | pratyuta prakṛte viparītamadhyakṣamastītyāha | yugapaditi |
<br/>tantuṣu paṭa ityadhyakṣaṃ tāvadasti, tacca yadi tantvantarasaṃsargaṃ pratikṣipet
<br/>tantumātrasaṃsargameva pratikṣipet, sarvatantuṣu saṃsargagrahasyāviśeṣāt |
<br/>na vā kamapītyatra pratikṣipedityāvṛttena sambandhaḥ | evamagrepi |
<br/>ātmānamiti | notpadyataivetyarthaḥ | antata iti |</p>
<p>‘ṣaṭkena yugapadyogāt paramāṇoḥ ṣaḍaṃśatā-’
<br/>iti tvadabhyupagamādityarthaḥ ||</p>
<p>bhagīº ṭīº | ataddeśatvamiti yadi paryudāse nañ tadā
<br/>taditaradeśavṛttitvamarthaḥ, tatrāha | virodheti | atha prasajyapratiṣedhe
<br/>nañ tadā taddeśāsambaddhatvamarthaḥ, tatrāha | taddeśatveti | na hi yadā
<br/>yaddeśe'vayavī varttate tadā tatraiva na vartata iti svīkurmaḥ | nanve-
<pb n="609"/>
<br/>kasyaikatra saṃsagaṃ viṣayīkurvadadhyakṣameva tadabhāvaṃ vyavacchindadvyāpyamanya-
<br/>saṃsargaṃ vyavacchinattītyāha | adhyakṣameveti | ekāvayavavṛttitve
<br/>nāvayavāntarāvṛttitvaṃ rūpādivadanumātumapi śakyamiti bhāvaḥ |
<br/>ekasaṃsargaparicchedakamadhyakṣaṃ tadabhāvaṃ vyavachindadapyanyasaṃsargaṃ na vyava-
<br/>cchinatti, ekenaivādhyakṣeṇaikadā'nekasaṃsargasya viṣayīkaraṇādityāha |
<br/>syādapīti | ātmānamapīti | pratikṣipedityanvayaḥ | pratyakṣa-
<br/>mapyanekasaṃsargaṃ viṣayīkurvadanekasaṃsargītyavayavivattadapi na syādityarthaḥ |
<br/>antata iti | anekavṛtterekasyānabhyupagame ṣaṭparamāṇvavṛttiḥ
<br/>paramāṇurapyeko na syādityarthaḥ ||</p>
<p>raghuº ṭīº | ataddeśatvaṃ hi tadanyadeśatvaṃ vā taddeśatvābhāvo
<br/>vā | ādye virodheti | dvitīye taddeśatveti | sthirasya taddeśa-
<br/>saṃyoginaḥ kadācit tadabhāvaḥ kālabhedādaviruddha iti bhāvaḥ |
<br/>etenāśrayanāśanāśyo vyākhyātaḥ | tadabhāvavyavacchedamukheneti |
<br/>vyāpakasya taddeśavṛttitvābhāvasya nivṛttau vyāpyasya tadanyavṛtti-
<br/>tvasyāpi nivṛtteriti | ekatrānekasaṃsargitvasya pratyakṣasiddhatvānna
<br/>tādṛśī vyāptirityāha | syāditi | ātmānamiti | pratyakṣasyā-
<br/>pyanekaviṣayasaṃsargitvāt ||</p>
<p><b>etena vṛttivikalpo nirastaḥ, paramāṇuvṛttyā'va-
<br/>vayavivṛttestulyayogakṣematvāt |</b></p>
<pb n="610"/>
<p>śaṅkaº ṭīº | eteneti | avayavini sambhavenetyarthaḥ | vṛtti-
<br/>vikalpa iti | avayavī yadyekasminnavayave kārtsnyena vartteta
<br/>tadā'vayavāntare na varttetaiva, ekatraiva parisamāpteḥ | nāpyekadeśena,
<br/>avayavabhinnasyaikadeśasyābhāvāt | tathā ca na varttata ityāyātam |
<br/>evaṃ saṃyogavibhāgasāmānyādīnāṃ pratikṣepa iti bauddhāḥ | atra
<br/>pratibandimāha | paramāṇviti | paramāṇau saṃyogalakṣaṇā vṛtti-
<br/>ravayavini tu samavāya iti viśeṣaḥ | ekatrāvayavini kārtsnyaika-
<br/>deśavyavasthaiva nāstīti na tadvikalpāvasara ityagre sphuṭībhaviṣyati ||</p>
<p>bhagīº ṭīº | nanvavayaveṣvavayavī yadi kārtsnyena varttate,
<br/>tadā'vayavāntare na varttate, na hyasti sambhavaḥ kārtsnyena tatraiva varttate-
<br/>'vayavāntaravṛttiśceti | nāpyekadeśena varttate, ekadeśāntarābhāvā-
<br/>diti vṛttivyāpakatadubhayābhāvānna varttata evetyata āha | eteneti |
<br/>ṣaḍbhiḥ paramāṇubhirekaḥ paramāṇuḥ saṃsṛṣṭaḥ kiṃ kārtsnyenaikadeśena
<br/>veti vikalpāt | athaikarūpe paramāṇau na kārtsnyaikadeśavikalpa-
<br/>sambhavaḥ, tadā'vayavinyapi tulyamityarthaḥ ||</p>
<p>raghuº ṭīº | vṛttivikalpaḥ kārtsnyaikadeśābhyām | ekatra
<br/>kārtsnyena vṛttāvanyatra vṛttyasambhavaḥ, ekadeśena ca vṛttau tatra tatrāpyeka
<br/>deśāntarāpekṣāyāmanavasthā ||</p>
<pb n="611"/>
<p><b>astu tarhi citre nīlānīlādivirodhaḥ | na hi
<br/>tadekaṃ rūpaṃ citratvavirodhāt, nāpyanekam, ekāva-
<br/>yavisamavāyavirodhāt | na cānekaṃ vyāpakaṃ, tathā-
<br/>nupalammavirodhāt | na cāvyāpakaṃ, svābhāvavideśa-
<br/>jātīyatvavirodhāt, anyathā virodhāvirodhavyavasthā-
<br/>virodhāt | na cārūpa evāvayavī, cākṣuṣatvavirodhā-
<br/>diti cenna |</b></p>
<p>śaṅkaº ṭīº | citraḥ paṭo guṇavirodhānnaikaḥ syādityākṣipati |
<br/>astviti | citratveti | nānābhūta eva vastuni citrapadaprayogā-
<br/>dityarthaḥ | svābhāveti | rūpādīnāṃ vyāpyavṛttijātīyatvenāvyāpya-
<br/>vṛttitvavirodhādityarthaḥ | nanu yathā harītakī guṇavirodhena
<br/>nīrasaiva, tathā paṭopi nīrūpa eva syādityata āha | na ceti ||</p>
<p>bhagīº ṭīº | nanu vijātīyavarṇanānātantvārabdhapaṭe nīla-
<br/>pītādiviruddhadharmādhyāsānnaiko'vayavītyāha | astviti | tadupa-
<br/>pādayati | na hīti | tādṛśe paṭe yadrūpaṃ tadyadyekaṃ tadā citraṃ
<br/>na syāt, nānābhūtasya citrapadavācyatvādityarthaḥ | nanvanekameva rūpaṃ
<br/>nīlatvādiviruddhajātimattayā citramucyata ityāha | nānekamiti |
<br/>viruddhānekajātīyarūpasyaikatrāvayavini virodhādavṛtterityarthaḥ | atha
<br/>tādṛśapaṭavṛtti rūpamanekaṃ ? tadvyāpyavṛttyavyāpyavṛtti vā | ādye na
<br/>cānekamiti | sakalāvayavāvacchedenāvayavini vijātīyāneka-
<br/>rūpānupalabdherityarthaḥ | antye na ceti | saṃskāratvānyamūrtamātra-
<pb n="612"/>
<br/>vṛttiguṇavṛttiguṇatvavyāpyajāteravyāpyavṛttivṛttitvavirodhādityarthaḥ |
<br/>etacca caturthādhyāyaprakāśe vyutpāditamasmābhiḥ | anyatheti | parasparā-
<br/>bhāvavyāpyayoḥ sāmānādhikaraṇya ityarthaḥ | na cārūpa iti | na
<br/>codbhūtarūpavadavayavasamavetatvaṃ dravyacākṣuṣatve prayojakam citrāvayavā-
<br/>rabdhe tadabhāvāt | na ca sākṣātparamparāsādhāraṇamavayavatvam,
<br/>samavāyikāraṇasyaivāvayavatvāt, ārabhyārambhakavādasya niṣedhāt ||</p>
<p>raghuº ṭīº | citratvavirodhāt nānārūpāṇāmeva citra-
<br/>padārthatvāt | ekāvayavīti | yugapadekatrānekarūpāṇāmavṛtteḥ,
<br/>anyathaikajātīyarūpārabdhe'pyanekarūpavṛttiprasaṅgāt | balavadbādhakāntara-
<br/>māha | na cānekamiti | cākṣuṣatveti | na ca rūpavatsamavetatvaṃ
<br/>dravyacākṣuṣatve tantram, citrāvayavaparamparārabdhe tasyāpyasambhavāt,
<br/>ārabhyārambhakavādasya nirāsāt, nīlādyanekasvabhāve lāghavena
<br/>rūpavattvasyaiva prayojakatvena kalpanāt ||</p>
<p><b>citratvaṃ hi nānātvaṃ vā mithoviruddhanānājāti-
<br/>samavāyaṃ vā'bhipretya yadi ekatvābhyupagame virodha
<br/>udbhāvyate, tadaivametat, na tu tathā'bhyupagamaḥ | na khalva-
<br/>nekatvaṃ citratvam, śukleṣṭhapyanekeṣu citrapratyayaprasaṅgāt,
<br/>nāpyekasmin viruddhānekajātisamavāyaḥ, virodhenaiva
<br/>nirākṛtatvāt | api tu nīlatvādivaccitratvamapi
<br/>jātiviśeṣa eva, sa cāvayavavṛttivijātīyarūpasamā-
<pb n="613"/>
<br/>hārābhivyaṅgyatvānnaikarūpāvayavasahitasyāvayavina upa-
<br/>lambhe'pyupalabhyate | ata eva tryaṇuke citrepi citra-
<br/>pratyayo na kadāpi | tathāpyacitre pārśve citrapratyayo
<br/>mā bhūt, dhavalapratyayastu kuta iti cet, avayavarūpa-
<br/>sañcāreṇāvayavinopi tathā pratyayāt | ata eva yatrā-
<br/>vayavarūpaṃ na pratyakṣaṃ tatra trasareṇāvetadapi nāsti,
<br/>dṛśyameva (vā)hyālokarūpamāropya piñjarastvasareṇu-
<br/>rālokyate |</b></p>
<p>śaṅkaº ṭīº | citraḥ paṭa iti pratītirna nānārūpāvalambanā,
<br/>na vā nīlatvapītatvaviruddhanānājātyāśrayaikarūpālambanā, kintu
<br/>taccitratvajātimadekacitrarūpavadavayavyālambaneti na virodhagandho-
<br/>pīti pariharati | citratvaṃ hīti | evaṃ tarhi dhavalaikapārśvāva-
<br/>cchedenopalabdhepi paṭe citrapratyayaḥ syādityata āha | sa ceti |
<br/>ata eveti | tatrāvayavarūpasya vyañjakasyāgrahādityarthaḥ | tarhi
<br/>tatra pārśve dhavalapratyayaḥ katham, na hi taddhavalaṃ rūpamapi tu citra-
<br/>miti śaṅkate | tathāpīti | tatrāvayavirūpaṃ na gṛhyata eva, kiṃ
<br/>tvavayavarūpamātramiti pariharati | avayaveti | atrāpi trasa-
<br/>reṇurūpaṃ dṛṣṭāntamāha | ata eveti | etadapi nāstīti |
<br/>dhavalādipratyayopi nāstītyarthaḥ | kīdṛśī tarhi trasareṇau rūpa-
<br/>pratipattirityata āha | dṛśyameveti ||</p>
<pb n="614"/>
<p>bhagīº ṭīº | anabhyupagamabījamāha | na khalviti | api
<br/>tviti | yathā nīlādyākārānugatavyavahārānnīlatvaṃ jātiḥ, tathā
<br/>karburākārānugatavyavahārāccitratvamapi jātirityarthaḥ | tarhi nīla-
<br/>rūpavadbhāgāvaraṇe śuklarūpavadavayavasahite'vayavini gṛhyamāṇepi
<br/>citradhīḥ syādityata āha | sa ceti |</p>
<p>nanu sarvaiścitratantubhiryatra paṭa ārabhyate tatrāvayavarūpāṇāmeka-
<br/>jātīyatvāt kathaṃ citraṃ rūpam | atha tadārambhakaparamparārūpatvenaiva
<br/>kāraṇatvaṃ, tadā paramparayā rupavadavayavasamavetatvasyaiva cākṣuṣa(tva-
<br/>prayojaka)tvāpatternīrūpa evāvayavyastu |</p>
<p>atrāhuḥ | tatrānyaiva rūpotpattisāmagrī, sākṣādavayavarūpāṇā-
<br/>miva paramparāvayavarūpāṇāmapi kāraṇatāgrāhakamānataulyāt |
<br/>nanvevaṃ citratrasareṇurūpe citratvagraho na syāt, tadavayavarūpasyā-
<br/>tīndriyatvādityata āha | ata eveti | iṣṭāpattirevetyarthaḥ |
<br/>tathāpīti | avayavini dhavalarūpābhāvādityarthaḥ | avayaveti |
<br/>avayavasamavetaṃ dhavalarūpamavayavinyāropyata ityarthaḥ | tatreti |
<br/>citratrasareṇoravayavarūpamavayavini nāropyate, avayavarūpasyaivāgrahā-
<br/>dityarthaḥ | kathaṃ tarhi citratrasareṇau piñjaratvagrahaḥ, rūpatvavyāpya-
<br/>jāteragrahādityata āha | dṛśyamiti ||</p>
<p>raghuº ṭīº | sa ceti | avayavatvamiha sākṣātparamparāsādhāraṇaṃ
<br/>vivakṣitam, tena citrārabdhe na citrapratyayānupapattiḥ | atha citra-
<br/>rūpotpāda eva tatra katham, avayave vijātīyarūpavirahāditi
<pb n="615"/>
<br/>cenna | sākṣātparamparāsādhāraṇāvayavavṛtte-rmūlabhūtaparamāṇuvṛtterbā
<br/>vijātīyarūpasya citrarūpanimittakāraṇatvāditi kecit |</p>
<p>nīladhavalārabdhāt pītaraktārabdhamiva nīlādyārabdhādvijā-
<br/>tīyameva citrārabdhaṃ citram, citramātre tvavayavarūpameva prayojakam,
<br/>viśeṣasāmagrīṇāṃ niyāmakatvācca na sarvatra citrotpāda ityapare |</p>
<p>ekadeśinastu vijātīyānekarūpasamāhāra eva citrapratyayā-
<br/>lambanam, senāvanādivaccaikatvapratyayaḥ, nīlāderanīlādyanārambhakatvāt,
<br/>nīlādyārambhe bādhakābhāvācca, samavāyyanutpādādanā<sup><small>1</small></sup>rambhavatāpya-
<br/>nekena tadutpāde ārambhasambhavāt, anīlādisamvalanasya pratibandhakatve
<br/>mānābhāvāt, svādhikaraṇāvayavāvacchedena ca nīlādyārambhāt tada-
<br/>vyāpyavṛttinīlādimātrāvayavārabdhe tu tattatsāmagrīsamājājjāya-
<br/>mānamekaṃ vyāpakam, saṃyogatadabhāvavaccaikatrādhyakṣasiddhatvātprakāra-
<br/>bhedenāvirodha iti vadanti |</p>
<p>avayavarūpeti | avayavini citrarūpāgraho'vayavarūpasamāropa-
<br/>ścāvayavirūpe vā citratvāgraho'vayavarūpajātyāropaścetyanyadetat ||</p>
<p><b>syādetat | yadi citratvaṃ nāma jātiviśeṣaḥ, kathaṃ
<br/>tarhi viruddhajātīyarūpasamāhāramātre <sup><small>2</small></sup>citratvapratyaya
<br/>iti cet, na vai nīladhavalāruṇeṣu paṭeṣu kvacidapi
<note n="615.1"><p>ranārabdhavatā'pyekena iti 2 puº pāº |</p></note>
<note n="615.2"><p>citrapratyaya iti 2 puº pāº |</p></note>
<pb n="616"/>
<br/><sup><small>1</small></sup>kārburārthaścitrapratyayaḥ <sup><small>2</small></sup>kasyāpi, vaidharmyanimittastu
<br/>kena vāryate ? citraśabdasyākṣādipadavadanekārthatvāt |
<br/>nīlapītādiṣu mithaḥ saṃsṛṣṭeṣṭhanārabdhadravyeṣṭhapi karbura-
<br/>pratyayo bhavatīti cet, satyam, dravyāntarotpādābhi-
<br/>mānāt sthaulyātiśayapratyayavadupapatteriti |</b></p>
<p>śaṅkaº ṭīº | anārabdhadravyeṣu nīladhavalāditantuṣu kathaṃ na
<br/>citrapratyaya iti śaṅkate | yadi citratvamiti | tatra citratva-
<br/>jātinibandhano na citrapratyayaḥ, kintu vaidharmyaṃ yadvailakṣaṇyaṃ vaicitrya-
<br/>miti yāvat, tannibandhanamiti pariharati | na vai iti | tarhi
<br/>tatra citraśabdaprayogaḥ kathamata āha | citraśabdasyeti | citra-
<br/>śabdastāvadanekārtho bhavatu karburapratyayaśabdau kathamanārabdhadravyasthale
<br/>samarthanīyāvityāśaṅkate | nīleti | yathā'nārabdhadravye dhānyarāśau
<br/>sthaulyapratyayaśabdau dravyāntarārambhabhrameṇa, tathā prakṛtepi karbura-
<br/>pratyayaśabdāviti pariharati | satyamiti ||</p>
<p>bhagīº ṭīº | yadīti | vijātīyarūpeṣu paṭeṣu dravyānta-
<br/>rānupapatteḥ kathaṃ citradhīrityarthaḥ | yadi karburaviṣayā citradhī-
<br/>starhyasiddhirevetyāha | na vai iti | atha vaidharmyaviṣayā sā
<br/>dhīstadā tatra nānupapattirityāha | vaidharmyeti | asiddhau bādhaka-
<br/>māha | nīleti | bhrāntastatra karburapratyayo yathārthasya ca tatrā-
<note n="616.1"><p>kārye vārya iti 3 puº pāº |</p></note>
<note n="616.2"><p>kasyacidapi iti 2 puº pāº |</p></note>
<pb n="617"/>
<br/>siddhiruktetyāha | dravyāntareti | atrānurūpaṃ nidarśanamāha |
<br/>sthaulyeti | ekapaṭagrahe yādṛśaṃ sthaulyaṃ gṛhyate tatotiśayitamanyonya-
<br/>saṃsṛṣṭapaṭeṣu bhāsate, tadyathā''ropitaṃ tathaitadapītyarthaḥ ||</p>
<p>raghuº ṭīº | vaidharmyaṃ vailakṣaṇyam ||</p>
<p><b>astu tarhi paramāṇunivṛtteḥ sarvavilopaḥ | tathāhi |
<br/>bahubhiḥ paramāṇubhiḥ saṃsṛjyamānaḥ paramāṇuḥ pratyekaṃ
<br/>kimekadeśena saṃyujyate kārtsnyena vā, prakārāntarā-
<br/>bhāvāt | na prathamaḥ, tasyaikadeśābhāvāt, bhāve vā
<br/>paramāṇutvavyāghātāt | na dvitīyaḥ, paramāṇvantareṇā-
<br/>saṃsargaprasaṅgāt, na hyasti sambhavaḥ, ekatraiva parisamāpta-
<br/>vṛttiranyatrāpi varttata iti |</b></p>
<p>śaṅkaº ṭīº | nanvavayavī tadā bhavedyadi tanmūlakāraṇa
<br/>paramāṇuḥ syāt, sa eva tu nāstīti śaṅkate | astviti |
<br/>sarvavilopa iti | bāhyasarvavilopa ityarthaḥ | vijñānavādī
<br/>paramāṇunirākaraṇayuktimāha | tathāhīti | vijñānavādinā para-
<br/>māṇunirākaraṇāyoktā yuktiravayavanirākaraṇe'pīti bhāvaḥ ||</p>
<p>bhagīº ṭīº | nanu paramāṇupratibandyā vṛttivikalpaḥ samā-
<br/>dheyaḥ, sopi mā bhūdata eva doṣādityāha | astviti | tathā
<br/>ca bāhyamātranirāsāt siddho vijñānavāda iti bhāvaḥ ||</p>
<pb n="618"/>
<p><b>na | buddhyā samānayogakṣematvāt | tathāhi | buddhi-
<br/>rapi santamasantaṃ vā'nekaṃ viṣayamālambamānā''kāraṃ
<br/>vā bibhratī kārtsnyena vā ekadeśena vā | na
<br/>prathamaḥ, pītādiviṣayākāravilopaprasaṅgāt | na hyasti
<br/>sambhavo nīla eva viṣaya ākāre vā parisamāptātmā
<br/>pītādisampṛktātmā ceti | na dvitīyaḥ, tadabhāvāt |
<br/>evamanākāratvamaviṣayatvaṃ ca buddheriṣyata eveti cet,
<br/>tat kiṃ yat pratibhāsate tadasat āhosvit na
<br/>pratibhāsata eva kiñcit | nādyaḥ, asatyapi nīla-
<br/>pītādau jñānavṛttivikalpasya tadavasthatvāt | na hi
<br/>kṛtsnameva vijñānaṃ nīlollekhi, pītādyanu<sup><small>1</small></sup>llekhaprasaṅgāt |
<br/>nāpi tadekadeśaḥ, tadabhāvādityuktatvāt | na dvitīyaḥ,
<br/>bāhyepi vṛttivikalpasyānupapatteriti |</b></p>
<p>śaṅkaº ṭīº | siddhāntī yuktimimāṃ vijñānanirākaraṇe-
<br/>'pyatidiśati | na buddhyeti | matabhedenāha | santamasantamiti |
<br/>matāntaramāha | svākāraṃ veti | pītādīti | pītādiviṣayā-
<br/>kārayorvilopaprasaṅgādityarthaḥ | tadabhāvāditi | buddhāvekadeśā-
<br/>bhāvādityarthaḥ | atra nirākārabuddhivādīṣṭāpattimāha | eva-
<br/>miti | saviṣayatvaṃ buddherdraḍhayitumāha | tatkimiti | asadbhānepi
<br/>vijñāne kārtsnyaikadeśavikalpasyāparīhārādityāha | asatyapīti |
<note n="618.1"><p>nullekhitva iti 3 puº pāº |</p></note>
<pb n="619"/>
<br/>vṛttivikalpameva viśadayati | na hīti | bāhyepīti | na
<br/>cet kaścit pratibhāsate tadā bāhyaṃ nāstyeva, kutra vṛttivikalpaḥ
<br/>syādityarthaḥ ||</p>
<p>bhagīº ṭīº | bāhyepīti | yadi na bhāsata eva kiñcit
<br/>tadā buddheraviṣayatve bāhyepi vṛttivikalpa āśrayāsiddha ityarthaḥ ||</p>
<p>raghuº ṭīº | bāhye vṛttivikalpasyānupapattirbāhyasyaivāsiddhatvāt ||</p>
<p><b>syādetat | niḥśeṣasamudāyī kṛtsnaśabdasyārthaḥ, samu-
<br/>dāye kaścideva samudāyyekadeśapadārthaḥ, na ca buddhiḥ
<br/>samudāyasvabhāvā, tasyā ekarūpatvāt, <sup><small>1</small></sup>tat kutaḥ
<br/>kṛtsnaikadeśavikalpotthānam, kathaṃ tarhi tadviṣayiṇī
<br/>tadākāravatī vā ? prakārāntarābhāvāditi yadi, tadā
<br/>svarūpeṇeti brūma iti cet | sphuṭaṃ niraṭaṅki tārkika-
<br/>vedikāviṭaṅkena kevalamasmabhyamabhyasūyatā dūraṅgatveti |</b></p>
<p>śaṅkaº ṭīº | avayavini vṛttivikalpaṃ nirākarttuṃ buddhau
<br/>parasya tannirākaraṇaṃ śaṅkate | syādetaditi | ekasyā buddherna
<br/>samudāyatvaṃ na caikadeśatvamiti kutastadghaṭito vṛttivikalpo'va-
<br/>kāśamāsādayatītyarthaḥ | kathaṃ tarhīti | tadviṣayatvaṃ tadākāratvaṃ
<note n="619.1"><p>tadetat iti 2 puº pāº |</p></note>
<pb n="620"/>
<br/>vā kārtsnyaikadeśayoranyatareṇa sambhāvyate taccennāsti tadānupapatti-
<br/>rityāśaṅkārthaḥ | bauddha eva samādhatte | svarūpeṇeti brūma iti |
<br/>tadetattulyanyāyatayā pariharati | sphuṭamiti | tārkikavedikā
<br/>tārkikādhyāpanasthānaṃ tatra viṭaṅko dhūrttaḥ | dūraṃ gatvā svadoṣa-
<br/>samādhānāvasare ||</p>
<p>bhagīº ṭīº | niḥśeṣa ityādinā kārtsnyena vikalpā-
<br/>sambhava uktaḥ | samudāya ityādinaikadeśavikalpābhāvo darśitaḥ |
<br/>sphuṭamityādinā'vayavinopyavayaveṣu svarūpeṇa vṛttirastvityabhi-
<br/>pretyopahasitam ||</p>
<p>raghuº ṭīº | tadviṣayiṇītyādau tadbhyāṃ samudāyaparāmarśaḥ |
<br/>tārkikavedikā tārkikāṇāṃ saṃmilanasthānaṃ tatra viṭaṅko dhūrttaḥ |
<br/>sudūraṃ gatvā svapakṣadūṣaṇanirasanāvasaramāsādya ||</p>
<p><b>etena tadataddeśatvaṃ nirastam | tathāhi | buddhe-
<br/>rnīlākāratāṃ paricchindadadhyakṣaṃ tadabhāvavyavaccheda-
<br/>mukhena tadavinābhūtāṃ pītādyākāratāmapi vyavacchi-
<br/>ndyāt, tathā ca kathamekā buddhirnīlapītādyākārā
<br/>syāditi tulyo'nuyogaḥ | bhavedevaṃ yadi nīlādyā-
<br/>kāratāyāḥ pītādyākāratvābhāvāvinābhāvaḥ syāt,
<br/>sa eva tu kutaḥ, nīlapītādyākārāyā buddheraikātmyenaiva
<pb n="621"/>
<br/>niścayāt | pratyākāraniyatatve citrapratipatterapyanupa-
<br/>pattiriti cet, tadetat tulyaṃ paramāṇvavayavyādi-
<br/>ṣṭhapi | na hi tatrāpyanekaparamāṇusaṃsṛṣṭasya paramāṇo-
<br/>ranekāvayavasaṃsṛṣṭasyāvayavino vā naikātmatā'nubhūyate,
<br/>tathātve vā ekasyānekasaṃsargapratipattiḥ kadāpi na
<br/>syāditi tulyaivārthagatiḥ | vāci vaicitryaṃ tu kvopa-
<br/>yujyata iti |</b></p>
<p>śaṅkaº ṭīº | eteneti | buddhipratibandidvāreṇetyarthaḥ |
<br/>pratibandimeva sphuṭayati | tathāhīti | parasamādhiṃ svamata-
<br/>samādhānāya viśadayati | bhavedapyevamiti | yathā'nekaviṣayatva-
<br/>manekākāratvaṃ vā buddhau sphuṭasiddhaṃ na doṣamāvahati, tathā'nekā-
<br/>vathavāśritatvamavayavini bahusaṃyogitvaṃ ca paramāṇau na doṣamā-
<br/>vahatītyāha | tadetaditi | tulyamiti | bauddhakoṭitulyatā-
<br/>mevāha | na hīti ||</p>
<p>bhagīº ṭīº | citrapratipatteḥ anekaviṣayakajñānasyetyarthaḥ |
<br/>tulyaiveti | ekasyā buddheranekasaṃsargavirodhitve liṅgaliṅgisāmānā-
<br/>dhikaraṇyānupapattau vyāptyagrahāt kathakatvavyāghāta iti bhāvaḥ ||</p>
<p>raghuº ṭīº | etena buddhipratibandhigraheṇa | tadavinābhūtāṃ
<br/>nīlākāratvābhāvavyāpyām | citrapratipatteḥ nīlādyanekākārā-
<br/>lambanapratipatteḥ | ekaṃ hi vijñānaṃ yadyākāradvayaṃ nālambate na
<pb n="622"/>
<br/>tarhi tayorvirodhasiddhiḥ | ālambate cet, tasyaiva tadākāra-
<br/>dvayākāratvādaviruddhamekasyobhayākāratvam, tadālambanatāyāstadā-
<br/>kāratvānatirekāditi | kadāpi na syāditi | tathā caikatra
<br/>sādhanavattvādyagrahānnānumānādi-vārtteti ||</p>
<p><b>saṃyogavyavasthāpanenaiva ṣaṭkena yugapadyogāt digdeśa-
<br/>bhedācchāyāvṛttibhyāmityādayo nirastāḥ |</b></p>
<p>śaṅkaº ṭīº | paramāṇau bauddhairyadbādhakamupanyastaṃ taddvaṣayitu-
<br/>mupanyasyati | saṃyogeti |</p>
<p><lg><l>“ṣaṭkena yugapadyogāt paramāṇoḥ ṣaḍaṃśatā |</l>
<l>digdeśabhedataśchāyāvṛttibhyāṃ cāpi sāṃśatā ||”</l></lg></p>
<p>iti | bauddhakārikārthastu ekasya paramāṇordikcatuṣṭayavarttina-
<br/>ścatvāraḥ paramāṇava uparyadhaśca dvau paramāṇū, tadevaṃ ṣaṭkena yugapat
<br/>ekakālaṃ yogāt ṣaḍavayavāḥ paramāṇoḥ prāptāḥ, na hi yadavacchede-
<br/>naikaparamāṇusaṃyogastadavacchedenaivāparaparamāṇusaṃyogo mūrttānāṃ samāna-
<br/>deśatāvirodhāt | kiṃ ca prācyaḥ paramāṇuḥ pratīcyaḥ paramāṇu-
<br/>riti vyapadeśosti | sa ca sāvayavānāmeva dṛṣṭaḥ | kiṃ ca para-
<br/>māṇunā cchāyā'vaśyaṃ jananīyā, kiṃ cāvaraṇaṃ jananīyam | tadubhayaṃ
<br/>sāvayavānāmeva dṛṣṭamataḥ paramāṇuḥ sāvayava iti siddham |</p>
<p>tadetadanupapannam, saṃyogastattaddigavacchedena, na tu paramāṇva-
<br/>vacchedena, pramāṇābhāvāt, avyāpyavṛttitāpi tattaddigavacchinnātya-
<br/>ntābhāvasāmānādhikaraṇyādeva digdeśabhedopyetaddigvarttitādhīnaḥ,
<pb n="623"/>
<br/>na tu sāvayavatvādhīnaḥ, chāyājanakatvamāvarakatvaṃ ca mūrttatvaprayuktaṃ, na
<br/>tu sāvayavatvaprayuktam, vastutastūbhayatra pramāṇābhāva eveti bhāvaḥ ||</p>
<p>bhagīº ṭīº |</p>
<p><lg><l>ṣaṭkena yugapadyogāt paramāṇoḥ ṣaḍaṃśatā |</l>
<l>digdeśabhedācchāyāvṛttibhyāṃ cāpi sāṃśatā ||</l></lg></p>
<p>iti bauddhakārikā | tasyā ayamāśayaḥ | ekaḥ paramāṇu-
<br/>ruparyadhaścaturdikkrameṇa ṣaḍbhiḥ paramāṇubhirekadā saṃyujyate, tataḥ
<br/>paramāṇoḥ ṣaḍaṃśatā sādhyā ghaṭādivat | tathā digdeśabhedā-
<br/>nmūrttatvena cchāyājanakatvādāvarakatvācca sādhyeti, tadetannirasyati |
<br/>saṃyogeti | buddhivat svarūpeṇaivaikasyānekasaṃsargavyavasthāpanenetyarthaḥ ||</p>
<p>raghuº ṭīº | sthūladravyāntaravarttinaḥ paramāṇoruparyadhaḥ prācyādi-
<br/>dikcatuṣṭaye ca paramāṇuṣaṭkasaṃyogātṣaḍaṃśatā, aṃśabhedaṃ vinā
<br/>yugapadekatrānekamūrttasaṃyogāsambhavāt, tathā prācyaḥ paramāṇurityādi-
<br/>vyapadeśasya mūrttatvāt siddhayośca cchāyāvaraṇayoḥ sāvayavatvaṃ
<br/>vinā'nupapattestasya sāvayavatvam, bhavatāṃ niravayave vihāyasi
<br/>sāmānye ca tadabhāvāt | taduktam |</p>
<p><lg><l>‘ṣaṭkena yugapadyogātparamāṇoḥ ṣaḍaṃśatā |</l>
<l>digdeśabhedataścchāyāvṛttibhyāṃ cāsya sāṃśatā’ ||</l></lg></p>
<p>iti | tadetannirasyati | saṃyogeti | svarūpanibandhanaṃ
<br/>saṃyogitvaṃ nāṃśamapekṣate, yugapadanekamūrtasaṃyogitvaṃ cānekadigava-
<pb n="624"/>
<br/>cchedenāviruddham, prācyādivyapadeśopi pratīcyādyasaṃyogitve sati
<br/>prācyādisaṃyogitvāt, sāvayave ca <sup><small>1</small></sup>dīrghapiṇḍādau madhyavarttina-
<br/>mapekṣya prācyādivyavahāravirahāt | chāyā ca yadi prāmāṇikī
<br/>tadā tejogatipratibandhakasaṃyogabhedāt | etenāvaraṇaṃ vyākhyātam ||</p>
<p><b>paramāṇusiddhyasiddhibhyāmeva mūrttatvādayo niravakā-
<br/>śitāḥ |</b></p>
<p>śaṅkaº ṭīº | nanu paramāṇavaḥ sāvayavāḥ mūrttatvādavayavatvā-
<br/>drūpavattvāt sparśavattvādityādau ko doṣa ityata āha |
<br/>paramāṇviti | na tvāropa evetyarthaḥ ||</p>
<p>bhagīº ṭīº | nanu mūrttatvasparśavattvādinā paramāṇoḥ sāṃśatā
<br/>syādityata āha | paramāṇviti | paramāṇorasiddhyā āśrayā-
<br/>siddhiḥ, siddhau ca lāghavādavayavānavasthārūpapratikūlatarkācca sa
<br/>niravayava eva siddha iti dharmigrāhakamānabādha ityarthaḥ |
<br/>yadyapi vyāpyatvāsiddhirapyatra, tathāpyayogavyavaccheda evakārārthaḥ |
<br/>atyantodbhaṭāparādhatvācca virodha evodbhāvitaḥ ||</p>
<p>raghuº ṭīº | paramāṇviti | lāghavādanavasthāprasaṅgācca nira-
<br/>vayavasya paramāṇoḥ <sup><small>2</small></sup>siddhyā dharmigrāhakamānabādhaḥ, asiddhau
<note n="624.1"><p>dīrghadaṇḍādau iti 2 puº pāº |</p></note>
<note n="624.2"><p>siddhau iti 2 puº pāº |</p></note>
<pb n="625"/>
<br/>cāśrayāsiddhiḥ | evakāreṇa dūṣaṇāntarāpekṣāvirahaḥ sūcitaḥ |
<br/>ādipadāt sparśavattvādiparigrahaḥ ||</p>
<h1>ākāśavyatibhedādayastvasambhāvitā eva |</h1>
<p>śaṅkaº ṭīº | nanvākāśaṃ paramāṇumadhye varttate na vā |
<br/>ādye sāvayavatvaṃ paramāṇoḥ siddham | antye cākāśasya sarva-
<br/>gatatvamasiddhamata āha | ākāśeti | madhyābhāvādeva tadanupapatti-
<br/>rityarthaḥ | ādipadādgatimattvādayaḥ saṅgṛhītāḥ ||</p>
<p>bhagīº ṭīº | nanvākāśasya sarvagatatvena paramāṇorapyantarā-
<br/>kāśena sambandho bhaviṣyati, tataḥ sāvayavatvaṃ syādityata āha |
<br/>ākāśeti | paramāṇvabhyantare ākāśena sambandho vyatibhedaḥ, para-
<br/>māṇorabhyantarābhāvādeva na tatrākāśasambandha ityarthaḥ | anenādi-
<br/>padagrāhyamuktam ||</p>
<p>raghuº ṭīº | ākāśena paramāṇorvyatibhedo'bhyantare saṃyogo-
<br/>'bhyantarābhāvādevāsambhavī, sarvagatatvaṃ tu vibhūnāṃ sarvamūrttasaṃyogitā-
<br/>mātram ||</p>
<p><b>sarvatra cātra hetudaśāyāṃ pratijñāpadayorvyāghātaḥ,
<br/>kālātyayāpadeśaśca | prasaṅgadaśāyāmāśrayāsiddhi-
<br/>rvyāptyasiddhiśca, dṛṣṭāntāsiddheḥ, anavasthālakṣaṇavipa-
<pb n="626"/>
<br/>rītatarkasya tadupaṣṭambhakatayā truṭerameyatvaprasaṅgasya ca
<br/>vidyamānatvāt |</b></p>
<p>śaṅkaº ṭīº | sarvatreti | niravayavadravyatvaṃ paramāṇutvam,
<br/>tacca sāvayavatvena vyāhatam | dharmigrāhakamānabādhamāha | kāleti |
<br/>nanu yadi paramāṇurniravayavaḥ syāt mūrtto na syāt, ṣaṭkena
<br/>yugapadyukto na syāt, āvarako na syādityādau kiṃ dūṣaṇamata
<br/>āha | prasaṅgeti | kuto vyāptyasiddhirata āha | dṛṣṭānteti |
<br/>paramāṇunivṛttau sarvavilopasya tvayaivoktatvenānvayino vyatirekiṇo
<br/>vā dṛṣṭāntasyāsiddheḥ kutra vyāptigraha ityarthaḥ | yadvā mūrttaścāsau
<br/>tasmānna niravayava ityupasaṃhārasthānasya dṛṣṭāntasyābhāvādviparyayā-
<br/>paryavasānamavayavinastvayā'nabhyupagamāditi hṛdyam | paramāṇvavayava-
<br/>kalpanāyāmanavasthā, anantāvayavārabdhatvena merusarṣapayostulyapari-
<br/>māṇatvāpattiścetyāha | anavastheti | truṭistrasareṇuḥ, tasyāmeyatvaṃ
<br/>paridṛśyamānaparimāṇarahitatvaṃ tadadhikaparimāṇavattvaṃ vā tadavayava-
<br/>syāpi mahattvaṃ tadavayavasya pratyakṣatvaṃ vā anantāvayavārabdhatvena
<br/>meruparimāṇatulyaparimāṇavattvaṃ vā''pādyam ||</p>
<p>bhagīº ṭīº | sarvatreti | hetau paramāṇuḥ sāvayava iti
<br/>pratijñāpadayorvyāghātaḥ, paramāṇupadasya niravayavavācakatvādityarthaḥ |
<br/>dṛṣṭānteti | rūpādīnāmapi paraiḥ paramāṇutvāṅgīkārāt |
<br/>pakṣatvamiti | mūrttatvamasiddhavyāptikam | yadvā sāvayavatvāsiddhau
<br/>sādhyavyatirekāsiddheranvayavyatirekitvaṃ na mūrttatvasya, bauddhairanvaya-
<pb n="627"/>
<br/>vyatirekiṇa eva gamakatvābhyupagamādityarthaḥ | na ca buddhireva
<br/>dṛṣṭāntaḥ, asatkhyātinayānusārādbuddhāveva niravayavatvasiddhiśca
<br/>syāditi vācyam | ādye buddhermūrttatvābhāvena sādhanavikalatvāt |
<br/>antye pratītyanādare tu pratyakṣabādha eveti bhāvaḥ | anavastheti |
<br/>mūrttatvāt paramāṇvavayavādīnāṃ sarveṣāṃ sāvayavatvasiddherityarthaḥ |
<br/>truṭeriti | tryaṇukāvayavo yadyavayavaparamparārabhyaḥ syāt pratyakṣaḥ
<br/>syādityameyatvāpādanārthaḥ ||</p>
<p>raghuº ṭīº | niravayavasyāṇoḥ paramāṇuśabdārthatvāt para-
<br/>māṇuḥ sāvayava iti pratijñāpadayorvyāghātaḥ | prasaṅgeti | nira-
<br/>vayavatvena mūrttatvādyabhāvaprasañjane āśrayāsiddhiḥ, vijñānavādināṃ
<br/>bāhyāsiddhervyāptyasiddhiḥ, sāvayavatvasya kvacidapyaprasiddhyā tadabhāvasyā-
<br/>pyaprasiddhāvanvayato vyatirekataśca dṛṣṭāntābhāvāt | avayavaparamparāyā
<br/>ānantye avayavānāmapi mahattaratamabhāvāttadārabdhasya trasareṇorapa-
<br/>kṛṣṭatamaṃ mahattvaṃ na syāt, syāttu prakṛṣṭatamamiti ||</p>
<p><b>na ca pralayaḥ, paramāṇoḥ, asattvasādhakasya
<br/>pramāṇasyābhāvāt, sāvayavatvāpādakānāṃ ca hetū-
<br/>nāmanavasthotthāpakatvāditi | tadanya evāyaṃ paramāṇū
<br/>raktabījo yasya <sup><small>1</small></sup>bhāgā yukticāmuṇḍodaramapi bhitvā
<br/>niṣpatantīti |</b></p>
<note n="627.1"><p>bhedā iti 2 puº pāº |</p></note>
<pb n="628"/>
<p>śaṅkaº ṭīº | nanu paramāṇorapi vināśa evāstu, tathāpi
<br/>tvadabhyupagatahānirityata āha | na ceti | asattvasādhakasya dhvaṃsa-
<br/>sādhakasya samavāyyasamavāyināśarūpasya pramāṇasyābhāvādityarthaḥ |
<br/>nanu paramāṇoḥ sāvayavatvādeva tadvināśakau svīkriyetāmata
<br/>āha | sāvayavatvādeveti | tadanya eveti | paramāṇoḥ sāva-
<br/>yavatvasādhikā yuktireva cāmuṇḍā, tathā ca yathā yathā
<br/>tadavayavasādhanaṃ tathā tathā paramāṇusiddhirityarthaḥ ||</p>
<p>bhagīº ṭīº | nāpi mūrttatvāt paramāṇordhvaṃsaḥ syādityāha |
<br/>na ceti | dravyanāśakasya samavāyyasamavāyināśasya paramāṇāva-
<br/>sambhavādityarthaḥ | nanu paramāṇoḥ sāvayavatvena tatra tau sambhaviṣyata
<br/>ityata āha | sāvayavatveti | tadanya eveti | yayā yuktyā
<br/>paramāṇoravayavaḥ kalpyaḥ saiva cāmuṇḍā tasyā udaraṃ nāśaka-
<br/>samavadhānaṃ tasya bhedaḥ paramāṇvavayavasyaiva paramāṇutvāpattirityarthaḥ ||</p>
<p>raghuº ṭīº | vināśidravyatvāt paramāṇoḥ sāvayavatvaṃ
<br/>sādhyamata āha | na ceti | pralayo'sattvaṃ ca vināśaḥ |
<br/>sāvayavatvasādhakatvenopanyastā mūrttatvādaya eva pramāṇamata āha |
<br/>sāvayavatveti | samavāyyasamavāyināśaṃ vinā dravyanāśāsambhavā-
<br/>tsamavāyikalpane cānavasthānānniravayavasyaiva nityasya paramāṇoḥ
<br/>siddhiḥ | tadanya eveti | paramāṇoravayavatvena kalpanīyasyaiva
<br/>paramāṇutvāpātāt ||</p>
<pb n="629"/>
<p><b>na ca kalpitāśrayāḥ kalpitapratibandhāśca prasaṅgā
<br/>bhaviṣyantīti yuktam | (sve)icchākalpitena vyavahāreṇa
<br/>sarvavidhiniṣedha<sup><small>1</small></sup>vyavahāravilopaprasaṅgāt | lokavyava-
<br/>sthāpekṣaṇe tu tadvirodhenottarasya niṣedha(ka)syātmalābhā-
<br/>bhāvādityasakṛdāveditatvāt |</b></p>
<p>śaṅkaº ṭīº | nanvasatkhyātyupanītaparamāṇvāśrayā eva prasaṅgāḥ
<br/>sāvayavatvasādhakāḥ syurityata āha | na ceti | tathā sati
<br/>kimapi na siddhyedityata āha | iccheti | nanu na
<br/>vidhiniṣedhavyavahāravilopo yathālokavyavahāraṃ tayoriṣyamāṇatvā-
<br/>dityata āha | loketi | evaṃ satyavayavisaṃyogādiniṣedhakaṃ
<br/>yattatsarvaṃ jātyuttaramataḥ svavyāghātakatvāttasyātmalābha eva
<br/>nāstītyarthaḥ ||</p>
<p>bhagīº ṭīº | iccheti | tathā ca tvadaniṣṭasya vidhistva-
<br/>diṣṭasya niṣedhaḥ sādhayituṃ śakya ityarthaḥ ||</p>
<p><b>anyathā sarvametadbuddhāvapi samānam | sāpi hi
<br/>ṣaṭkena yugapadyogādibhiḥ sāvayavā prasajyeta | tasyāma-
<br/>siddhāsta iti cenna | anumānasiddhatvāt | tathāhi
<br/>buddhiḥ ṣaṭkena yugapadyoginī mūrttimatī ca, sattvādvyava-
<note n="629.1"><p>vyavahāravilopa iti 3 pustake nāsti |</p></note>
<pb n="630"/>
<br/>harttavyatvādvā, bodhyavaditi śakyate | viparyayasyāpi
<br/>dharmigrāhakamānasādhitatvādanavakāśamidamiti cet,
<br/>evamanyatrāpi pratisandadhīthā ityeṣā dik |</b></p>
<p>śaṅkaº ṭīº | anyatheti | yadi jātyuttaramapi pratiṣedhaka-
<br/>mityarthaḥ | uttarābhāsatvameva darśayati | sāpi hīti | bodhyava-
<br/>diti | avayavyādivadityarthaḥ | viparyayasyeti | buddhau ṣaṭkayogitva-
<br/>viparyayasya mūrttimattvaviparyayasya cetyarthaḥ ||</p>
<p>bhagīº ṭīº | anumānetyupalakṣaṇam | ṣaṭkasamūhālambanāyā
<br/>buddheranuvyavasāyasākṣikatvādityapi draṣṭavyam | viparyayasyeti |
<br/>niravayavatvasyetyarthaḥ ||</p>
<p><b>anyastu cakṣuṣī nimīlya nirbhayībhavitumicchannāha,
<br/>astu tarhi buddherapi vilopa iti |</b></p>
<p>śaṅkaº ṭīº | nirbhayībhavitumiti | buddhipratibandyā vṛtti-
<br/>vikalpādikaṃ pareṇoddhriyate, buddheranabhyupagame mama kuto bhayamityarthaḥ ||</p>
<p>bhagīº ṭīº | samprati paramāṇvādau vṛttivikalpo buddhi-
<br/>pratibandyā samādheyaḥ, tarhi tata eva buddhirapi mā bhūditi
<br/>mādhyamikamatamutthāpayati | anyastviti | aniṣṭasādhanatājñānā-
<br/>dbhayaṃ jñānābhāve tu tannāstītyupahāsaḥ ||</p>
<pb n="631"/>
<p>raghuº ṭīº | buddhervilyepa iti | tathā ca na buddhiprati-
<br/>bandyā <sup><small>1</small></sup>bodhyabodhakanirākaraṇamiti bhāvaḥ ||</p>
<p><b>atra tu kiṃ vaktavyaṃ yatra hetvādivyavahāro nāsti |
<br/>astu paraṃ sāmvṛta iti cet, bhavedevaṃ yadi samvṛtirapi
<br/>paramārthasatī syāt | anyathā tu yathā na vāstavastathā
<br/>na sāmvṛtopi | samvṛtirapi samvṛtisatīti cet,
<br/>asyā apyasattve na kiñcidadhikamuktam | parasamvṛtestu
<br/>paramārthasattvasvīkāre saiva buddhirapariheyeti | satī ca
<br/>bādhakavatī ceti samvṛtisatī ceti cet, satyeva yadi
<br/>tat kathaṃ bādhakam, tathā cet kathaṃ tadālīḍhasya
<br/>sattvamiti |</b></p>
<p>śaṅkaº ṭīº | hetvādivyavahāra iti | vyavahārasya buddhyadhīna-
<br/>tvena buddherabhāve hetupakṣadṛṣṭāntādīnāmabhāvādbuddhivilopaḥ kathaṃ sādhya
<br/>ityarthaḥ | pāramārthiko hetvādivyavahāro jagataḥ śūnyatāṃ vihanti,
<br/>na tu sāmvṛtopītyāha | astviti | sāmvṛtatvamapi satyā samvṛtyā
<br/>nirvahenna tvasatyetyāha | bhavediti | parasamvṛteriti | caramā samvṛti-
<br/>ryadi paramārthasatī tadāpi na śūnyatā tasyā eva buddheḥ sattvāt |
<br/>nanu caramāpi buddhiḥ satī, paraṃ tu vivicyamānā sāpi bādhye-
<br/>tyāha | satī ceti | tadālīḍhasyeti | bādhakākrāntasyetyarthaḥ ||</p>
<note n="631.1"><p>bodhyabādhaka iti 2 puº pāº |</p></note>
<pb n="632"/>
<p>bhagīº ṭīº | yatreti | tathā ca sādhakābhāvācchūnyatāpi na
<br/>siddhyedityarthaḥ | nanu pāramārthikahetvādyabhāvepi jñānaviṣayamātrā-
<br/>ttasmācchūnyatā siddhyedityāha | astviti | samvṛtirapi satī na
<br/>vā | ādye kva śūnyatā, samvṛtereva buddhirūpāyāḥ sattvāt | antye
<br/>tu kva sāmvṛtopi hetvādirityāha | bhavedevamiti | nanu samvṛtirna
<br/>svarūpasatī kintu samvṛttyantarasatītyāha | samvṛtirapīti |
<br/>samvṛtyantarasyāpi sadasattvayoḥ pūrvadoṣānivṛttirityāha | tasyā
<br/>iti | dvitīyasamvṛterityarthaḥ | tasyā api sāmvṛtatve'navasthāyā-
<br/>mantimabuddherasāmvṛtatve tadviṣayasya siddheravaśyaṃ tatsattvamaṅgīkārya-
<br/>mityāha | pareti ||</p>
<p>raghuº ṭīº | tathā sāmvṛtopi | samvṛterasattve sāmvṛtatvā-
<br/>nupapatteḥ | asyāḥ dvitīyasamvṛteḥ | tasyā api samvṛtyantaramevaṃ
<br/>tasyā apīti cet tatrāha | pareti | anavasthita eva samvṛti-
<br/>santāna iti cet, kasyāścit samvṛteḥ sattvābhyupagame kathaṃ sarvaśūnyatā |
<br/>anyathā tu kathaṃ hetvādivyavasthā | api ca samvṛtiviṣayatvaṃ samvṛti-
<br/>rūpasattāśālitvaṃ samvṛtiviṣayasattākatvaṃ samvṛtijanyavyavahāra-
<br/>viṣayatvaṃ vā, yatkiñcitsamvṛtatvamabhidhīyate, tadyadi vāstavamupeyate
<br/>tadā kva nāma sarvaśūnyatā, no cedantareṇa hetvādikaṃ śūnyataiva kathaṃ
<br/>siddhyet, tathātve vā kimaparāddhaṃ pūrṇatayeti dik ||</p>
<pb n="633"/>
<p><b>dṛśyate tāvadevamiti cet, sattvaikārthasamavāyino
<br/>bādhakatvameva tarhi heyam | bādhakaikārthasamavāyinaḥ
<br/>sattvameva kinna hīyata iti cenna | bādhakasyāpi
<br/>tyāgaprasaṅgāt | ubhayamapyavarjanīyameva tarhi | eva-
<br/>metat | mitho virodhastu heyaḥ | na hi viruddhayo-
<br/>rekārthasamavāyastathābhūtayorvā virodhaḥ śakya upapāda-
<br/>yitumṛte svasamayāt, na ca vicārāvasare svasamayā-
<br/>vatāra iti | yathā yathā ca buddhinivāraṇāya yatna-
<br/>stathā tathojvalaḥ prakāśaḥ, tannivāraṇamapi boddhavya-
<br/>meveti | tadetadāyātaṃ pradīpāntareṇa pradīpaṃ nirvāpya
<br/>timirāpādanamiti |</b></p>
<p>śaṅkaº ṭīº | dṛśyata iti | āpātato yatra bādhakaṃ
<br/>nodeti tadapi sattvena vyavahriyata ityarthaḥ | yadi sattvaṃ tadā
<br/>krameṇāpi sphuradbādhakaṃ bādhakābhāsamevetyāha | sattvaikārtheti |
<br/>vaiparītyameva kinna syādityata āha | bādhakaikārtheti |
<br/>bādhaketi | sarvasattvatyāge bādhakasattāpi na bhavedityāyātā
<br/>pūrṇatetyarthaḥ | ubhayamapīti | sattvaṃ bādhakavattvaṃ cetyarthaḥ | mitho
<br/>virodha iti | asamāveśo heya ityarthaḥ | samayaḥ paribhāṣā |
<br/>nanvasmatparibhāṣayaiva sattvabādhakavattvayoḥ samāveśaḥ syādityata āha |
<br/>na hīti | buddhinirākaraṇasyāpi boddhavyatayā kathaṃ buddhinirāsa
<br/>ityarthaḥ ||</p>
<pb n="634"/>
<p>bhagīº ṭīº | nanu sattvāsattvayorubhayatrāpi bādhakādanya-
<br/>taradavadhārayituṃ na śakyamityāha | dṛśyata iti | mitho viruddhayoḥ
<br/>sattvabādhakayorekatrāsambhavādanyataradavaśyaṃ heyam, tadyadi bādhakameva
<br/>heyam, tadā sattvameva paryavasyatītyāha | sattvaiketi | vinigamakā-
<br/>bhāvāt sattvameva hātavyamityāha | bādhaketi | tarhi bādhakaṃ
<br/>sadasadvā | ādye kva śūnyatā, antye kva tadadhīnamasattvamityāha |
<br/>bādhakasyeti | yadyekārthasamavāyitvaṃ bādhakasattvayostadā na virodhaḥ,
<br/>tathābhūtasya ca bādhaketi nāma paribhāṣitaṃ syādityāha | tathā-
<br/>bhūtayoriti | ajñāyamānanna buddhinivāraṇamiti tannivāraka-
<br/>mapi boddhavyameveti tannirāso'śakya evetyāha | yatheti ||</p>
<p>raghuº ṭīº | dṛśyata iti | sattvabādhakavattvayorubhayorapi
<br/>darśanānnaikatarāvadhāraṇamiti bhāvaḥ | bādhakasyāpīti | tasya sattve
<br/>śūnyatvāyogāt, asattve tu na tadbalādanyāsattvasiddhiriti bhāvaḥ |
<br/>nirākaraṇasyāsattvena jñānasya jñāpanasya vā bādhakajñānādhīnatvāt
<br/>jñānarūpatvāt jñānaghaṭitamūrtikatvādvā nirākaraṇaṃ na śakya-
<br/>mityāha | yathāyatheti ||</p>
<p><b>etena hetuphalabhāvānupapatteḥ sarvavilopa iti
<br/>nirastam | tannirākaraṇaprayāsasya sāphalyavaiphalyābhyāṃ
<br/>tannirākaraṇānupapatteḥ, satkāryadūṣaṇasyeṣṭatvāt, asa-
<pb n="635"/>
<br/>tkāryadūṣaṇasya ca pratyakṣabādhitatvāt, tatprati
<br/>pādabasyāsata evotpattāvanaikāntikatvāt sattve vā
<br/>prayāsavai<sup><small>1</small></sup>phalyāditi |</b></p>
<p>śaṅkaº ṭīº | eteneti | buddhinirākaraṇavyavasthāpanenetyarthaḥ |
<br/>hetuphalabhāve satyavayavinaḥ kāryatvasya tanmūlakāraṇaparamāṇośca
<br/>siddhiḥ syāt, sa eva tu nāsti, evaṃ ca kāraṇādhīno-
<br/>tpattikā buddhirapi nāstīti sarvavilopa ityarthaḥ | tannirā-
<br/>karaṇeti | hetuphalabhāvanirākaraṇaṃ yadi saphalaṃ tadā siddha eva
<br/>hetuphalabhāvaḥ, atha niṣphalaṃ tadā tannirākaraṇaprayāso viphala
<br/>evetyarthaḥ | nanu sata eva ghaṭādernotpattiḥ sattvādeveti yadi
<br/>hetuphalabhāvo dūṣyate tadā'smadabhimatameva, athāsannapi ghaṭādi-
<br/>rnotpadyate, asattvāviśeṣeṇa ghaṭa eva daṇḍāderutpadyate na tu paṭa
<br/>iti tanniyamānupapattiriti hetuphalabhāvaṃ dūṣayasi, tadā
<br/>pratyakṣabādhaḥ, na hi ghaṭotpatteḥ pūrvaṃ kenāpi ghaṭa upalabhyate,
<br/>niyamastu kāraṇasvābhāvyādhīno na niyoktuṃ paryanuyoktumarha-
<br/>tītyarthaḥ | kiñca ghaṭo notpadyate 'sattvāditi dūṣaṇapratipādane
<br/>hetuphalabhāvanirākaraṇapratipādane cānaikāntikamityāha | tatprati-
<br/>pādanasyeti | yadi ca tatpratipādanamapi pūrvaṃ sadeva tadā tadarthaṃ
<br/>tavāyaṃ prayāso viphala ityarthaḥ ||</p>
<note n="635.1"><p>vaiyarthyāditi 3 puº pāº |</p></note>
<pb n="636"/>
<p>bhagīº ṭīº | nanu hetuphalabhāvānupapattyā jñānaṃ na
<br/>sattadasattve ca tadadhīnasiddhikamapi neti nityānityābhāve śūnyatā
<br/>syādityata āha | eteneti | nanu sanna kāryaṃ sattvāt, asannapi
<br/>(na) kāryamatiprasaṅgādityatrāha | satkāryeti ||</p>
<p>raghuº ṭīº | syādetat | jñānaṃ jñeyaṃ vā ghaṭādikaṃ
<br/>kāraṇajanyamajanyaṃ vā, ajanyatve kādācitkatvānupapattiḥ, janyatvaṃ
<br/>cedasato janyatve'tiprasaṅgaḥ, sataśca janyatve sattvāviśeṣājjanyajanaka-
<br/>bhāvaniyamānupapattiḥ, na ca janyatvājanyatvābhyāmanyaḥprakāraḥ sambhavatī-
<br/>tyavayaviprabhṛteranityavargasya vilayaḥ, vilīne ca tasmiṃstadadhīna-
<br/>siddhīnāṃ paramāṇvādīnāṃ nityānāmapi vilaya iti sarvavilopa
<br/>iti, tadetanmataṃ nirasyati | eteneti | bādhyabādhakabādhādi-
<br/>jñānānāmavaśyopeyatvenāsato janyatve svabhāvaniyamānnātiprasaṅga
<br/>iti bhāvaḥ ||</p>
<p><b>syādetat | mā bhūvannetāni <sup><small>1</small></sup>dūṣaṇānyavayavini,
<br/>anupalambhastu syāt, na hi paramāṇusañcayādaparaṃ
<br/>kiñcidupalabhyata iti cet, vailakṣyavi<sup><small>2</small></sup>ṣṭambhikeyam,
<br/>sthūlaikānubhavasya sarvajanasiddhatvāt |</b></p>
<note n="636.1"><p>bādhakānyavayavini iti 1 puº pāº |</p></note>
<note n="636.2"><p>vijṛmbhikeyamiti 1 puº pāº |</p></note>
<pb n="637"/>
<p>śaṅkaº ṭīº | vailakṣyeti | parājayena lajjitasya tava
<br/>jṛmbhaṇamityarthaḥ | idamekaṃ sthūlamityananyathāsiddhena pratyakṣeṇaivā-
<br/>vayavina upalambhāt kvānupalambha ityāha | sthūlaiketi ||</p>
<p>bhagīº ṭīº | sthūlaiketi | ekasya paramāṇorasthūlatvāttāva-
<br/>ddeśāvyāpakatvāttāvaddeśavyāpakānāṃ ca paramāṇūnāmanekatvādekaḥ sthūla
<br/>iti bādharahitaṃ pratyakṣamavayavini mānamityarthaḥ ||</p>
<p><b>vikalpamātraṃ taditi cenna | spaṣṭapratibhāsatvāt |
<br/>aupādhikamasya spaṣṭatvamiti cet, tathābhūtānubhavamanta-
<br/>reṇopādherapyabhāvāt | anyathā nīlādivikalpānā-
<br/>mapi tathaiva spaṣṭatvopapattau sarvapratyakṣocchedaprasaṅgāt,
<br/>gṛhītaniścita evārthe <sup><small>1</small></sup>pratyakṣaprāmāṇyāt, niścayo-
<br/>paplave tasyāpyupaplavāditi |</b></p>
<p>śaṅkaº ṭīº | vikalpamātramiti | savikalpakaṃ tat, tanna
<br/>pramāṇam, nirvikalpakaṃ ca tathā nāstītyarthaḥ | spaṣṭeti | sākṣā-
<br/>tkāritvādityarthaḥ | aupādhikamiti | ato na ta(tta)dadhīnā
<br/>vastuvyavasthitirityarthaḥ | tatropādhirapi nirvikalpakameva, tathā ca
<br/>siddhaṃ tatprāmāṇyamityāha | tathābhūteti | anubhavo nirvikalpakam |
<br/>vipakṣe daṇḍamāha | anyatheti | gṛhītaniścite nirvikalpaka-
<note n="637.1"><p>pratyakṣasya iti 1 puº pāº |</p></note>
<pb n="638"/>
<br/>savikalpakaviṣaye | tasyāpīti | <sup><small>1</small></sup>nirvikalpakasyāpītyarthaḥ |
<br/>niścayamātrapramāṇakatvāttasyeti bhāvaḥ ||</p>
<p>bhagīº ṭīº | vikalpamātramiti | mātrapadenārthasattvaṃ
<br/>nivārayati | spaṣṭeti | sākṣātkāritvena tadanubhavāttasya
<br/>nirvikalpakatayā mānatvādityarthaḥ | aupādhikamiti | tatra
<br/>vikalpe nirvikalpakadharmaḥ sākṣāttvamanubhūyata ityarthaḥ | kimava-
<br/>yaviviṣayakasyaiva tathātvamupādhiranyaviṣayakasya vā | ādye'nubhava-
<br/>viṣayatayā'vayavī prāmāṇika evetyāha | tathāvidheti | antye
<br/>nīlādivikalpeṣvapi na samāśvāsa ityāha | anyatheti | grahaṇaṃ
<br/>nirvikalpakam | tasyāpīti | nirvikalpasyāpītyarthaḥ | tatprā-
<br/>māṇyopapādakasavikalpakasyopaplavāditi bhāvaḥ ||</p>
<p>raghuº ṭīº | vikalpeti | tat ekaḥ sthūla iti jñānaṃ
<br/>nānubhavo'pi tu vikalpaḥ sa ca na pramāṇamityarthaḥ | mātraśabdena
<br/>viṣayasattvaṃ vyāvarttayatīti tu kaścit | spaṣṭatvaṃ sākṣāttvam | aupā-
<br/>dhikamanubhavaupādhikam | asya sthūlaikavikalpasya samānākāro'nubhava
<br/>upādhirbhinnākāro vā | ādye tathābhūteti | tathābhūtaṃ samānā-
<br/>kāramanubhavaṃ nirvikalpakam, tadabhyupagame tu tata eva sthūlaikasiddhi-
<br/>riti bhāvaḥ | dvitīye anyatheti | grahaṇaṃ nirvikalpakam | niścayo
<note n="638.1"><p>savikalpeti 2 puº pāº |</p></note>
<pb n="639"/>
<br/>vikalpaḥ | niścayasyopaplave paramparayāpi viṣayānadhīnatve | tasya
<br/>nirvikalpakasya upaplavānniyataviṣayatvāsiddheḥ ||</p>
<p><b>na ca paramāṇava eva sthūlāḥ, tattvavyāghātāt |
<br/>na ca tatsamudāyastathā, tasya samuditasthānasya tvayā'na-
<br/>bhyupagamāt, abhyupagame vā'vayavinā kimaparāddham |
<br/>na ca samuditā eva tathā pratibhāsitumarhanti, teṣāṃ<sup><small>1</small></sup>
<br/>pratyekamasthūlatvāt | na ca nānādigdeśavyāpitaiva
<br/>sthaulyam, paramāṇuṣu pratyekamasambhavāt | na ca nānā-
<br/>tvaikārthasamavāyinyeva sā sthaulyamiti sāmpratam,
<br/>sthūla eka iti pratyayaniyamāt |</b></p>
<p>śaṅkaº ṭīº | tattvavyāghātāt paramāṇutvavyāghātādityarthaḥ |
<br/>abhyupagama iti | samudāyasyaiva vyāsajyavṛttitābhyupagamādityarthaḥ |
<br/>samuditā eveti | paramāṇava ityarthaḥ | nanu sthaulyaṃ na pari-
<br/>māṇaviśeṣaḥ, kintu paramāṇūnāmeva nānādigdeśavyāpitā saiva
<br/>sthaulyamityata āha | na ceti | sāpi pratyekaṃ paramāṇūnāṃ na
<br/>sambhavatītyarthaḥ | seti | nānādigdeśavyāpitetyarthaḥ | sthūla
<br/>iti | tathā satyekatvasāmānādhikaraṇyānupapattirityarthaḥ ||</p>
<note n="639.1"><p>teṣāmasthūlatvāditi 1 puº pāº |</p></note>
<pb n="640"/>
<p>bhagīº ṭīº | tathā sthūla ityarthaḥ | samudāyaḥ samudāyi-
<br/>bhinno na vā | ādye tasyeti | samudāyasya anekavṛtterekasya
<br/>tvayā'naṅgīkārāt, aṅgīkāre vā sa evāvayavītyarthaḥ | antye na
<br/>ceti | paramāṇūnāṃ pratyekamiva samudāyasyāpyasthūlatvādityarthaḥ |
<br/>nanvanyonyasambandhe sati paramāṇūnāmeva tāvaddeśavyāpitā sthaulyaṃ
<br/>syādityāha | na ceti | paramāṇūnāṃ pratyekaṃ tasyāpyasambhavaḥ,
<br/>bhinnānāṃ ca naikatvamityekaḥ sthūla iti pratyakṣametāvatāpi nopa-
<br/>pāditaṃ pratyuta nānā sthūla iti dhīḥ syādityarthaḥ ||</p>
<p>raghuº ṭīº | tathā sthūlaḥ | tasya samudāyasya | samudita-
<br/>sthānasya samuditāḥ sthānamāśrayo yasya tasya | samuditāḥ paramā-
<br/>ṇava eva | tathā sthūlatvena | na ca nirantarāṇāṃ paramāṇūnāṃ
<br/>nānādigdeśavyāpitaiva sthaulyamiti | sā nānādigdeśavyāpitā ||</p>
<p><b>na ca bhāgeṣṭhevāropitenaikatvenedamupapattimat, tada-
<br/>sambhavāt | na hi karacaraṇacibukanāsikādipara-
<br/>māṇūnāmaikyaṃ kaścit <sup><small>1</small></sup>kvacidāropayati | na ca<sup><small>2</small></sup>
<br/>teṣu bhedena prathamāneṣu na sthūlapratyayaḥ | na ca tattve
<br/><sup><small>3</small></sup>sphuratyeva tadviparītātattvasamāropasambhavaḥ |</b></p>
<note n="640.1"><p>kaścidāropayet iti 1 puº pāº |</p></note>
<note n="640.2"><p>na ca teṣvabhedena prathamāneṣu sthūlapratyayaḥ iti 2 puº pāº |</p></note>
<note n="640.3"><p>parisphuratyeva iti 1 puº pāº |</p></note>
<pb n="641"/>
<p>śaṅkaº ṭīº | bhāgeṣu paramāṇuṣu | idamiti | ekatva-
<br/>sāmānādhikaraṇyamityarthaḥ | avayaveṣu bhinnatayā'nubhūyamāneṣveka-
<br/>tvāropo na sambhavatītyāha | na hīti | nanu yadi tatra naikatvā-
<br/>ropastadā sthūlapratyayopi na tatretyata āha | na ceti | nanu
<br/>karacaraṇādīnāmanekatvena jñānepyekatvamāropyatāṃ ko doṣa ityata
<br/>āha | na ceti ||</p>
<p>raghuº ṭīº | bhāgeṣu paramāṇuṣu | idaṃ sthūla eka iti
<br/>pratibhānam ||</p>
<p><b>api caivamekaparamāṇvātmanā paramāṇukoṭirapyā-
<br/>ropitā paramāṇumātratayaiva parisphuret, na sthūlatayā |
<br/>na ca nānādigdeśavyāpitvasyaiṣa mahimeti sāmpratam,
<br/>virodhāt | yadi hi nānādikkāḥ paramāṇavo deśa-
<br/>tayā'vabhāseran naikatayā deśitayā cāropyeran, tathā
<br/>ca kasya nānādigdeśavyāpitā, deśino'parisphūrtteḥ |
<br/>atha tathātvenāropyeran ? na nānātvena deśatvena
<br/>vā'vabhāseran, tathā ca kasya nānādigdeśavyāpitā,
<br/><sup><small>1</small></sup>deśino'parisphūrtteḥ | tasmādekatvārope <sup><small>2</small></sup>paramāṇu-
<br/>mātrāvabhāsa eva syāditi |</b></p>
<note n="641.1"><p>deśānāmapari iti 2 puº pāº |</p></note>
<note n="641.2"><p>paramāṇumātratvāvabhāsa iti 2 puº pāº |</p></note>
<pb n="642"/>
<p>śaṅkaº ṭīº | kiñcānyatrānanubhūtaṃ sthaulyaṃ paramāṇuṣu katha-
<br/>māropyatāmityata āha | api ceti | nanūktaṃ sthaulyaṃ na pari-
<br/>māṇabhedo'pi tu nānādigdeśavyāpitaiva tadityata āha | na
<br/>ceti | eṣa mahimeti | sthaulyapratītiviṣayatvamahimetyarthaḥ |
<br/>virodhameva sphuṭayati | yadi hīti | paramāṇūnāmādhāratayā
<br/>sphuraṇe sati nādheyatayā sphuraṇam | ādheyatayaiva sphuraṇe nādhāratayā
<br/>sphuraṇaṃ syāt, tathā caikatvaṃ sthaulyaṃ ca kutrāropyeta, āropa-
<br/>viṣayānupasthiterityarthaḥ | paramāṇumātratāvabhāsa eva syānna tu
<br/>sthaulyāvabhāsa iti śeṣaḥ ||</p>
<p>bhagīº ṭīº | nanu nānādigdeśasambandhamāhātmyādekātmatayā
<br/>sphuraṇe sthūlātmatayā sphuraṇaṃ syādityata āha | na ceti | ekatva-
<br/>nānātvayorvirodhānnāropa ityarthaḥ | virodhaṃ sphuṭayati | yadi
<br/>hīti | paramāṇusamūho yadyāropaviṣayastadā nāropyasyaikatvasyopa-
<br/>sthitiratha nānādigdeśavyāpitvamāropyaṃ tadāropaviṣayajñānaṃ
<br/>nāstītyubhayathāpyāropānupapattirityarthaḥ ||</p>
<p>raghuº ṭīº | eṣa mahimā yat paramāṇutvenāsphuraṇaṃ sphuraṇaṃ
<br/>ca sthūlatveneti | virodhameva vivṛṇoti | yadi hīti | ayamarthaḥ |
<br/>nānādigdeśavyāpitvameva sthaulyaṃ parimāṇabhedo vā | nādyaḥ,
<br/>digdeśā hi bhavatāṃ paramāṇava eva, te yadi nānātvena deśatvena
<br/>ca gṛhyante, na tarhi teṣvekatvasya deśitvasya vā''ropo, na cānyasya
<pb n="643"/>
<br/>deśino grahaṇamastīti kasya nānādigdeśavyāpitā pratyāyyā,
<br/>atha te ekatvena deśitvena cāropyante, na tarhi teṣāṃ nānātvena
<br/>deśatvena ca grahaṇam, na cānyeṣāṃ deśānāṃ grahaṇamastīti kathaṃ
<br/>nānādigdeśavyāpitā pratīyatām | na ca ghaṭādiparamāṇavo
<br/>deśino deśāśca bhūtalādiparamāṇava iti vācyam | bhūtalādāva-
<br/>pyekatvasthūlatvapratyayāt | na ca deśadeśibhāvāpannānantaparamāṇu-
<br/>samūha<sup><small>1</small></sup>santānaḥ pratyayagocara iti, deśāntarāgrahaṇepi cāndhakāre
<br/>karaparāmarśenaikaḥ sthūlo ghaṭa iti pratyayāt | dvitīye tvekaikaparamāṇau
<br/>tadasambhavena siddhastadāśrayo'vayavī | paramāṇuṣu vyāsajyavṛttestasyā-
<br/>bhyupagame tu kimaparāddhamavayavinā | etau dvau ghaṭau saṃyuktā-
<br/>vitivadete paramāṇavaḥ sthūlā iti pratyayaprasaṅgaśca ||</p>
<p><b>evaṃ tarhyanārabdhadravyarāśiṣu kā vārtteti cet, na
<br/><sup><small>2</small></sup>tāvaddeśavyāptisāmyena tāvatparimāṇadravya<sup><small>3</small></sup>tvāropaḥ |
<br/>na cehāpi tathā syāt, anyatrāpyasiddheḥ | na cāsanne-
<br/>vaikaḥ sthūlaḥ parisphurati, bādhakānāmapāstatvāt |</b></p>
<p>śaṅkaº ṭīº | evaṃ tarhīti | yadyanekeṣu na sthaulyāropa
<br/>ityarthaḥ | tāvaddeśeti | anyatra pratītasya sthaulyasya pratyakṣe sambhava-
<br/>tyāropo na tat tvatpakṣa ityarthaḥ | ihāpīti | tvatpakṣepītyarthaḥ |
<note n="643.1"><p>samūhaparamparā pra iti 1 puº pāº |</p></note>
<note n="643.2"><p>tāvaddeśavyāpitvasāmyena iti 2 puº pāº |</p></note>
<note n="643.3"><p>dravyavattvāropa iti 2 puº pāº |</p></note>
<pb n="644"/>
<br/>nanvasatkhyātyupanītamekatva sthaulyaṃ ca bhāsatāmata āha | na
<br/>ceti | bādhakānāmiti | avayavini bādhakānāṃ raktārakta-
<br/>virodhānāmapāstatvādityarthaḥ ||</p>
<p>bhagīº ṭīº | kā vārttā, ekaḥ sthūla ityanubhavasyeti śeṣaḥ |
<br/>ihāpi paramāṇuṣvapītyarthaḥ | tathā syāt | ekasthūladravyāropaḥ
<br/>syādityarthaḥ ||</p>
<p>raghuº ṭīº | evaṃ tarhīti | yadyanekeṣu naikatvasthūlattvāropa-
<br/>stadetyarthaḥ | tāvaditi | ekajanmānanubhūtasyāpi tādṛśadravyasya
<br/>janmāntarānubhūtasya daivādivaśāt smaraṇādāropa iti bhāvaḥ |
<br/>ihāpi | paramāṇuṣvapi | tathā tāvatparimāṇadravyavattvāropaḥ |
<br/>bādhakānāmiti | asatkhyātinirāsāccetyapi draṣṭavyam ||</p>
<p><b>etena pratibhāsadharmo'pi nirastaḥ | so'pi hyasan
<br/>bauddho vāstavo veti trayīṃ gatiṃ nātivarttata iti |</b></p>
<p>śaṅkaº ṭīº | eteneti | avayavini bādhakanirāsenaive-
<br/>tyarthaḥ | pratibhāsadharma iti | pratibhāsa evānekadharmagocaraḥ
<br/>sthūlākāra utpadyata ityarthaḥ | so'pīti | pratibhāsākāro yadya-
<br/>san kathaṃ bhāseta, buddhyantarādhīnaścedanavasthā, vāstavaścettadā viṣayasya
<br/>tādrūpyamantareṇa tādṛśajñānākārānupapattyā siddhaṃ sthaulyamityarthaḥ |
<br/>anyathā nīlādikamapi pratibhāsadharma eva syāditi bhāvaḥ ||</p>
<pb n="645"/>
<p>bhagīº ṭīº | pratibhāsadharmaḥ sthaulyaṃ bāhye bhāsata ityapi
<br/>nāsti, bāhyavṛttitayā'nubhūyamāne tatra bādhakābhāvādityāha |
<br/>eteneti | na caikārthakriyākāritvaupādhikamekatvam, tadajñāne-
<br/>pyekapratīteḥ ||</p>
<p>raghuº ṭīº | vikalpenollikhitaṃ sthaulyādi paramāṇuṣvā-
<br/>ropyata ityapi bādhakābhāvādinā nirastamityāha | eteneti |
<br/>bauddho buddhidharmaḥ | bāstavo bāhyāntaradharmaḥ | bauddhaḥ sāmvṛta
<br/>ityanye ||</p>
<p><b>atīndriyāśca pratyekamaṇavaḥ kathaṃ militā api
<br/>dṛśyeran, atīndriyasamūhasyāpyatīndriyatvāt | viśi-
<br/>ṣṭotpādādaindriyakatvamiti cet, kimadyāpi svapne
<br/>hastaṃ prasārayasi |</b></p>
<p>śaṅkaº ṭīº | pūrvaṃ paramāṇusamūhasya pratyakṣatāmupagamyokta-
<br/>midānīṃ tadapi nāstītyāha | atīndriyā iti | viśiṣṭo-
<br/>tpādāditi | indriyagrahaṇayogyotpādādityarthaḥ | viśiṣṭotpāde
<br/>kṣaṇabhaṅgo mūlam, sa ca nirākṛta evetyāha | kimadyāpīti ||</p>
<p>bhagīº ṭīº | dūṣaṇāntaramāha | atīndriyāśceti |
<br/>nanvamilitānāmapi teṣāmatīndriyatve keṣāñcitsākṣādviṣayībhūyo-
<pb n="646"/>
<br/>tpādāt pratyakṣatvaṃ syādityāha | viśiṣṭeti | kṣaṇabhaṅgastanmūlam,
<br/>sa ca nirasta evetyāha | kimadyāpīti ||</p>
<p>raghuº ṭīº | tathotpādo na vinā kṣaṇabhaṅgam, sa ca prāgeva
<br/>nirākṛta ityāha | kimadyāpīti ||</p>
<p><b>astu vaivam, tathāpi kṣaṇabhedājjātibhedo nirā-
<br/>kṛtaḥ, jātisaṅkaraprasaṅgāt | <sup><small>1</small></sup>tadabhedena tūtpāde'pi
<br/>tadvā tādṛgveti tattvadṛśā na kaścidviśeṣaḥ |</b></p>
<p>śaṅkaº ṭīº | tathā cotpādamaṅgīkṛtyāha | astu veti |
<br/>aindriyakatvāvacchedikā paramāṇuṣu kurvadrūpatvaṃ jātistāvannāsti,
<br/>jātisaṅkarāpādanena pūrvameva nirākaraṇāt, jātyabhede tu ya eva
<br/>paramāṇavaḥ pūrvamatīndriyā āsan ta evāgre aindriyakāḥ syurantye
<br/>vā na kaścidviśeṣaḥ, tathā ca sañcitānāmapyatīndriyatvamasañcitānā-
<br/>mapi kvacidaindriyakatvamityaniyamaḥ syāditi bhāvaḥ ||</p>
<p>bhagīº ṭīº | kṣaṇabhaṅgepi paramāṇusamūhasyātīndriyatvā-
<br/>dviśiṣṭasya kurvadrūpatvajātimataḥ kimutpādaḥ, atathābhūtasya vā,
<br/>ādyastajjātinirāsādeva nirasto'ntye tadvā tādṛgveti nyāyā-
<br/>ttasyāpyatīndriyatvameveti na viśeṣa ityāha | tathāpīti ||</p>
<note n="646.1"><p>tadabhede'pi tattvadṛśā na kaścidviśeṣa iti 2 puº pāº |</p></note>
<pb n="647"/>
<p>raghuº ṭīº | kṣaṇabhaṅgepi hi viśiṣṭasyājanakādvyāvṛttasyotpādo
<br/>vaktavyaḥ, vyāvṛttiśca jātibhedarūpo jātisaṅkaraprasaṅgādevāsambhavī,
<br/>vyaktibhedarūpastu nānugatakāryaprayojaka ityāha | astu veti ||</p>
<p><b>bhavatu vā jātiviśeṣopi, tathāpi sthūlatvamevai-
<br/>ndriyakatvaṃ prati <sup><small>1</small></sup>prayojakaṃ mantavyam | anyathā sthūla-
<br/>tāmanāpnuvanneko'pi paramāṇuḥ kadāpi tathotpannaḥ pratya-
<br/>kṣatāmiyāt | niyamena tu tadviparītasya pratyakṣatā
<br/><sup><small>2</small></sup>tathāvidhasyāpratyakṣatāyāmeva viśrāmyati, anvaya-
<br/>vyatireka<sup><small>3</small></sup>phalatvāddhetuphalabhāvasya |</b></p>
<p>śaṅkaº ṭīº | nanu vaijātyameva tathotpādaprayojakamiti
<br/>kuto'yamaniyama ityata āha | bhavatu veti | anvayavyatirekābhyāṃ
<br/>sthaulyasya parimāṇaviśeṣasya pratyakṣajñānakāraṇatvāvadhāraṇāditi
<br/>sañcitānāmapi kvacitpratyakṣatvaṃ na syādityarthaḥ ||</p>
<p>bhagīº ṭīº | satyapi jātiviśeṣe anvayavyatirekābhyāṃ
<br/>sthaulyameva tantram, tacca na paramāṇuṣu pratyekaṃ militeṣu veti kathaṃ
<br/>pratyakṣatvamityāha | bhavatu veti | anvayavyatirekāvevāha | anya-
<br/>theti | yadi kurvadrūpatvameva tatprayojakamityarthaḥ ||</p>
<note n="647.1"><p>prayojakamāstheyam iti 1 puº pāº |</p></note>
<note n="647.2"><p>tathāvidhasya pratyakṣatāmiti 1 puº pāº |</p></note>
<note n="647.3"><p>anvayavyatirekagamyatvāddhetuphalabhāvasyeti 1 puº pāº |</p></note>
<pb n="648"/>
<p>raghuº ṭīº | jātiviśeṣābhyupagame'pyanvayavyatirekābhyāṃ sthaulya-
<br/>meva pratyakṣaprayojakamityāha | bhavatu veti | sthūlatvaṃ mahattvam ||</p>
<p><b>na ca sañcitā api sthūlatayotpannāḥ | na ca
<br/>bahutvameva sthaulyaṃ tadviparyaya eva sūkṣmatā, vitatadeśā-
<br/>nāmapi pratyakṣatvaprasaṅgāt | nairantaryamapi vivakṣita-
<br/>miti cenna | tasya prakṛte'pyasambhavāt, rūpaparamāṇūnāṃ
<br/>rasādiparamāṇubhirantaritatvāt | na cāropyate naiṃra-
<br/>ntaryam, itaretarāśrayaprasaṅgāt, nairantaryārope teṣāṃ
<br/>sthūlānāṃ grahaṇaṃ tadgrahaṇe ca sati nairantaryāropa iti |
<br/>tasmādaindriyakatve sthūlatāyāḥ prayojakatvāt aprayoja-
<br/>katve vitatadeśānāmapi pratyakṣatvaprasaṅgāt teṣāṃ ca
<br/>pratyekamasthūlatvādatīndriyā eva paramāṇavaḥ, tathā ca
<br/>sarvāgrahaṇamavayavyasiddheriti |</b></p>
<p>śaṅkaº ṭīº | nairantaryamapīti | nirantarā bahavaḥ paramāṇava
<br/>eva sthūlapratyayaviṣayā ityarthaḥ | rūpeti | tvanmate rūparasagandha-
<br/>sparśaparamāṇubhirantaritāḥ pṛthivyaptejovāyuparamāṇava eva ekaṃ dravya-
<br/>mevāṣṭadravyako'ṇavaḥ śabda iti siddhāntādityarthaḥ | nanu paramāṇuṣu
<br/>nairantaryamāropya sthaulyāropaḥ syāt, ko doṣa ityata āha | na
<br/>ceti | anyonyāśrayameva sphuṭayati | nairantaryeti | sthaulyasya
<br/>pratyakṣakāraṇatvamupasaṃharati | tasmāditi | pāramarṣeṇa sūtreṇa
<pb n="649"/>
<br/>svoktāṃ yuktiṃ draḍhayati | tathā ceti | sarvāgrahaṇamavayavyasiddhe-
<br/>riti | sūtramiti śeṣaḥ ||</p>
<p>bhagīº ṭīº | atirohitārthamanyat ||</p>
<p>raghuº ṭīº | na ca bahutvameva sthaulyaṃ pratyakṣaprayojakam |
<br/>atha mā bhūdvāstavaṃ nairantaryaṃ prayojakamāropitaṃ tu syādata āha |
<br/>na ceti ||</p>
<p><b>astu tarhi kṣaṇamātrasthāyī sthūlo'rtha iti cenna |
<br/>bhāgabhāginoryugapadupalambhabādhitatvāt, ghaṭapaṭādi-
<br/>bhaṅge tantukapālādīnāmutpāde samānopādānatayā
<br/>sapratighatvavyāghātācceti |</b></p>
<p>śaṅkaº ṭīº | nirākṛtamapi yuktyantaramabhidhātuṃ prastauti |
<br/>astviti | bhāgabhāginoriti | svopādānasamānakālīnatayā-
<br/>'vayavina upalambhaḥ na kṣaṇikatābādhaka ityarthaḥ | dūṣaṇāntaramāha |
<br/>ghaṭapaṭādīti | utpattyagrimakṣaṇa eva yo ghaṭo naṣṭastaṃ prati
<br/>kapālamālā tāvadupādānam, tatra visabhāgasantānasya tvayā'bhyupa-
<br/>gamāt, saiva ca kapālamālā agrimakapālamālāṃ pratyupādāna-
<br/>kāraṇaṃ, tatra sabhāgasantānasya tvayā'bhyupagamāt, tathā caikaiva
<br/>kapālamālā ghaṭaṃ kapālamālāṃ cāgretanīṃ pratyupādānamiti
<br/>mūrttānāṃ samānadeśatāvirodha ityarthaḥ | ghaṭapaṭādibhaṅgābhidhānaṃ
<pb n="650"/>
<br/>tantukapālamālāsphoraṇārtham | sthairyapakṣe tu sabhāgasantānavyavasthaiva
<br/>nāstīti nāyaṃ doṣa iti bhāvaḥ | <sup><small>1</small></sup>apavyākhyānamanyat ||</p>
<p>bhagīº ṭīº | bhāgeti | kṣaṇabhaṅge kāraṇānāmavayavānāṃ
<br/>kāryāvayavikṣaṇe nāśāttayorekadā grahaṇaṃ na syādityarthaḥ | nanvavaya-
<br/>vimātraṃ kṣaṇikamavayavāstvakṣaṇikā iti noktadoṣa ityata āha |
<br/>ghaṭapaṭādīti | tathā sati ghaṭapaṭayorekadā nāśe'nantaraṃ tantu-
<br/>kapālayorutpāde puñjāt puñjotpattiriti nyāyenobhayasyobhayo-
<br/>pādeyasapratighayoḥ samānadeśatvāpattiḥ, sthira evāvayave dravyāntaro-
<br/>tpādādityarthaḥ ||</p>
<p>raghuº ṭīº | atha ghaṭapaṭādyutpādadaśāyāṃ na santyeva tatra tantu-
<br/>kapālādayastatpratyayastu bhrāntaḥ, santu vā, na tu te ghaṭapaṭādyupādānaṃ
<br/>sahotpannatvādata āha | ghaṭapaṭādibhaṅga iti | na santi ceduttara-
<br/>tantvādayo notpadyeran, pūrvatantvādīnāmevottaratantvādyupādānatvasya
<br/>tvayā'bhyupagamāt | atha santi, kiṃ tvanye, tadaikatantūpādānayo-
<br/>stantupaṭayoḥ sapratighatvaṃ vyāhanyetetyarthaḥ | sapratighatvaṃ mūrtatvaṃ tulya-
<br/>kālayordvayoreva vā ekānupādānakatvam | atha tantoḥ paṭa iva
<br/>paṭādapi kaścittanturutpadyata iti matam, tathāpi dhāmadharaṇi-
<br/>salilabījebhyo jāyamānānāmuttarottaradhāmādyaṅkurāṇāmekopā-
<br/>dānakatvaprasaṅgaḥ | uttaradhāmādīnāmeva dhāmādaya upādānamaṅkurasya
<note n="650.1"><p>kṛtavyākhyānamanyaditi 2 puº pāº |</p></note>
<pb n="651"/>
<br/>tu bījamiti cet, tadetat kuto viśeṣāt, kāryasamavāyitva-
<br/>syānabhyupagamāt, kāraṇatvasya cāviśiṣṭatvāt | sāmyāvasāyāt
<br/>prakṛtivikārabhāvācca | yathoktam |</p>
<p><lg><l>‘abhrāntasamataikāvasāyaḥ prakṛtivikriye |</l>
<l>tato hetuphalasyopādānopādeyalakṣaṇamiti ||’</l></lg></p>
<p>iti cenna | parasparavyabhicāreṇānayoraniyāmakatvāt | kā
<br/>ceyaṃ prakṛtiḥ | vijātīyaṃ kāraṇamiti cet, tat kimaṅkura-
<br/>sajātīyā eva dharaṇidhāmādayaḥ | ucchinnajātīyaṃ kāraṇamiti
<br/>cet, paṭadaśāyāṃ tantujātīyānucchedasya sarvānubhavasiddhatvāttantoḥ
<br/>paṭānupādānatvaprasaṅgaḥ ||</p>
<p><b>so'yamadhikaraṇasiddhāntanyāyena sthūlatvasiddhau kṣaṇa-
<br/>bhaṅgabhaṅgaḥ |</b></p>
<p>śaṅkaº ṭīº | soyamiti | sthaulyaṃ siddhyat sthairyamādāyaiva
<br/>siddhyati, avayavāvayavinoryugapadupalambhe sthaulyopalambha eva sthairyopa-
<br/>lambhaparyavasanna ityarthaḥ | nanu pakṣadharmatābalalabhyortho'dhikaraṇa-
<br/>siddhāntaḥ, prakṛte ca sthaulyapratyakṣa <sup><small>1</small></sup>vyavasthāpitamata āha |
<br/>adhikaraṇasiddhāntanyāyeneti | yatsiddhāvanyasiddhiretāvatā tulya-
<br/>nyāyeneti<sup><small>2</small></sup> bhāvaḥ ||</p>
<note n="651.1"><p>vyavasthitamiti 2 puº pāº |</p></note>
<note n="651.2"><p>tulyanyāyatā'treti 2 puº pāº |</p></note>
<pb n="652"/>
<p>bhagīº ṭīº | soyamiti | adhikriyamāṇortho'vayavī
<br/>yamarthaṃ sthairyamādāyaiva siddhyati so'dhikaraṇasiddhānta ityarthaḥ | yadyapi
<br/>pakṣadharmatābalalabhyorthastathā, iha cāvayavisādhakatayā pratyakṣamupa-
<br/>nyastamiti na tadavatāraḥ, tathāpi ghaṭārambhako'vayavaḥ svajanyasamāna-
<br/>kālīnaḥ, samavāyikāraṇatvādityanumānādanyoddeśapravṛttādeva tat
<br/>siddhāvadhikaraṇasiddhāntāvirodhaḥ ||</p>
<p>raghuº ṭīº | adhikaraṇeti | abhyupagatavākyārthasiddhinānta-
<br/>rīyakasiddhiko'rtho'dhikaraṇasiddhāntaḥ | vārttikam--vākyārtha-
<br/>siddhau tadanuṣaṅgī yo'nyo'rthaḥ so'dhikaraṇasiddhānta iti | yena
<br/>kenāpi pramāṇena vākyārthasiddhau janyamānāyāṃ yo'nyo'rthaḥ siddhyati
<br/>sa tathetyarthaḥ | ṭīkā--heturīdṛśaḥ pakṣaśca vākyārtha iti | upa-
<br/>lakṣaṇametat | udāharaṇaṃ bhāṣye, indriyavyatirikto jñātā darśana-
<br/>sparśanābhyāmekārthagrahaṇāditi | atra hetuḥ pratisandhānaṃ siddhyat
<br/>svānuṣaṅgiguṇavyatiriktadravyādilakṣaṇārthāntarānvitameva siddhyatīti |
<br/>ṭīkāyāmutpattimattvena kṣityāderupalabdhimatpūrvakatvaṃ sādhyamānaṃ
<br/>svasiddhyantargatānuṣaṅgisarvajñatvādyanvitameva siddhyatīti |</p>
<p>kecittu pakṣadharmatābalalabhyortho'dhikaraṇasiddhāntaḥ, prakṛte ca
<br/>sthaulyagrāhipratyakṣagamyaṃ sthairyamata uktaṃ tannyāyeneti prāhuḥ ||</p>
<p><b>etena yat sat tanniravayavaṃ yathā vijñānaṃ saṃśca
<br/>vivādāspadībhūto ghaṭādiriti nirastam | viparyaye
<pb n="653"/>
<br/>bādhakābhāvena vyāptyasiddheḥ | yatsat tatsāvayavaṃ yathā
<br/>ghaṭaḥ sacca vijñānamiti cārvākaparivarttasyāpyava-
<br/>kāśācca | samo vā samādhiḥ |</b></p>
<p>śaṅkaº ṭīº | eteneti | sthaulyavyavasthāpanenetyarthaḥ | viparyaya
<br/>iti | sadapi syānna tu niravayavamityatra bādhakaṃ nāstītyarthaḥ |
<br/>samo veti | etasyāsādhakatve tvadanumānamapi na sādhakam,
<br/>ubhayatrāpyanukūlatarkābhāvādityarthaḥ ||</p>
<p>bhagīº ṭīº | eteneti | ekaḥ sthūla iti pratyakṣabādhene-
<br/>tyarthaḥ | viparyaya iti | viruddhadharmādhyāsasya prāgeva nirāsādityarthaḥ ||</p>
<p><b>nanu niravayavameva vijñānaṃ svasamviditarūpaṃ, ghaṭasya
<br/>ca sāvayavatāyāmadyāpi vivāda eva, tat kathaṃ pari-
<br/>varttaḥ kathaṃ vā samaḥ samādhiriti cet, śuṣkavivādasya
<br/>vijñāne'pi durvāratvāt | na hi kaścit kaṇṭhauṣṭhapārśva-
<br/>jaṭharādiparihīnaṃ piṭharamanubhavati | astu vā sattvāt
<br/>sapratighatvasiddhirbuddhāvapratighatvaṃ vā ghaṭādāviti |</b></p>
<p>śaṅkaº ṭīº | nanu sattvasya sāvayavatvasādhakasya vijñāna eva
<br/>vyabhicāra iti kutaḥ sāmyamiti śaṅkate | nanviti | tvadabhi-
<br/>matasya niravayavatvasādhakasya sattvasyāpi ghaṭa eva vyabhicāra ityabhi-
<br/>prāyeṇāha | śuṣketi | parānumāne bādhamāha | na hi kaści-
<pb n="654"/>
<br/>diti | prakṛte'prayojakatāṃ darśayitumaprayojakāntaraṃ darśayati |
<br/>astu veti | sapratighattvaṃ mūrtattvam ||</p>
<p>bhagīº ṭīº | svasamviditarūpamiti | tathā ca tatra
<br/>sāvayavatvasādhane bādha ityarthaḥ | pratīteryadyanādarastadā jñānepi
<br/>vādaḥ sambhavati, tadādare tvavayavinyapi na tatsambhava ityāha |
<br/>śuṣketi ||</p>
<p>raghuº ṭīº | sapratighatvasiddhiriti | buddhāviti | pūrvai-
<br/>kālayavijñānopādānakatvasyottarālayavijñāna-pravṛttivijñānayorbhava-
<br/>dbhirupagamāt ||</p>
<p><b>api ca svatantrasādhanamidaṃ prasaṅgo vā | na prathamaḥ,
<br/>ghaṭādiśabdena sthūletarāṇāṃ rūpādīnāṃ paramāṇūnāṃ
<br/>vā pakṣīkaraṇe siddhasādhanāt, sthūlamekamabhyupagamya
<br/>pakṣavidhau kālātyayāpadeśāt, anabhyupagame tvāśrayā-
<br/>siddheriti | nanu prāmāṇike'bhyupagame bādhaḥ syāt,
<br/>sarvathā'nabhyupagame cāśrayāsiddhiḥ syāt, na caivamatreti
<br/>cet, tadetannabhaḥsthalakamalaparimalasādhanasyāpi sāśra-
<br/>yatāmāpādayadāśrayāsiddhidoṣamoṣāyetyalamanena |</b></p>
<p>śaṅkaº ṭīº | svatantrasādhanamiti | ghaṭo niravayavaḥ sattvāt,
<br/>vijñānavaditi sādhanamityarthaḥ | prasaṅgo veti | yadīdaṃ
<br/>satsyānniravayavaṃ syāditi tarka ityarthaḥ | atra paramāṇupakṣatve
<pb n="655"/>
<br/>siddhasādhanamavayavipakṣatve bādhaḥ sthūlāsvīkāre tvāśrayāsiddhi-
<br/>rityāha | ghaṭādīti | sthūlatvenābhyupagatasyaiva pakṣatvam, na ca bādhaḥ,
<br/>tasya sāvayavatvena pramāvirahāt, na cāśrayāsiddhirāśrayasyābhyupagata-
<br/>tvādityāśaṅkate | nanviti | tarhi gaganāravindaṃ surabhītyatrā-
<br/>pyāśrayāsiddhirna syāt, asatkhyātyā'nyathākhyātyā vā tadupasthite-
<br/>rityāha | tadetaditi ||</p>
<p>bhagīº ṭīº | prasaṅgo veti | yadīdaṃ satsyānniravayavaṃ
<br/>syāditi tarka ityarthaḥ | tadetaditi | gaganakamalasyāprāmāṇikā-
<br/>bhyupagamasambhavādityarthaḥ ||</p>
<p>raghuº ṭīº | svatantrasādhanamanumānam | idaṃ yatsattannira-
<br/>vayavamityādikam ||</p>
<p><b>parvatādivallokapratītisiddhān ghaṭādīnupādāya
<br/>niravayavatvānumānaṃ syāt, anyathā brahmavivarttādi-
<br/>vipratipattivihatatayā dahanānumānamapi parvatādau
<br/>na syāditi cennaivam | avirodhāt | na hi brahmaviva-
<br/>rttādisiddhāvapyāśrayādayo'nyaprakārāḥ <sup><small>1</small></sup>sambhavanti,
<br/>tathāhi, sarvatra svapnaparvate svapnadhūmena svapnavahnireva
<br/>sādhyate, kevalaṃ sāmvṛtepi vyavahāre satyānṛtavyavasthā-
<note n="655.1"><p>santi iti 1 puº pāº |</p></note>
<pb n="656"/>
<br/>'stīti tasyāṃ nirbharaḥ karttavyaḥ | iha tu ghaṭādivyapa-
<br/>deśena sthūla eva yadi pakṣīkṛtaḥ, kathaṃ niravayavatvena
<br/>sādhyena na virodhaḥ |</b></p>
<p>śaṅkaº ṭīº | nanu parvato'gnimānityādāvapi parvatapadārthāpari-
<br/>cchedanibandhanā doṣāḥ prasajyerannityāśaṅkate | parvatādivaditi |
<br/>brahmapariṇāmapakṣo vā vivarttapakṣo vā | sarvatra parvatastadrūpa eva na
<br/>tvaparvata iti tatra nāśrayāsiddhirityāha | naivamiti | parvate
<br/>brahmavivartte tādṛśenaiva dhūmena tādṛśa eva vahniḥ sādhyata iti
<br/>na virodha ityarthaḥ | atrānurūpamudāharati | svapneti | prakṛte
<br/>vaiṣamyamityāha | iha tviti | ghaṭa iti padaṃ sthūlavācakaṃ paramāṇu-
<br/>vācakaṃ veti vikalpataḥ kathaṃ bādhasiddhasādhane na syātāmityarthaḥ ||</p>
<p>bhagīº ṭīº | iha tviti | nanu yathā nirvahneḥ parvatasya
<br/>pakṣatve vahnyanumāne bādhaḥ syāditi vastuto yaḥ savahniḥ parvatavat
<br/>tattvenājñāyamānaḥ parvatatvena jñāyamānaḥ sa pakṣaḥ, tathā vastutaḥ
<br/>paramāṇupuñja eva tattvenājñāyamāno ghaṭatvena jñāyamānaḥ pakṣaḥ
<br/>syāditi na virodhaḥ, ghaṭatvañca jātirvyāvṛttitvaṃ vetyanyadetat, na
<br/>vā yatra śabdādupasthitistatra sāvayavatvena bhānaṃ, tasyāśakyatvāt |
<br/>atrāhuḥ | bādhasyaivāyaṃ prasaṅgaḥ ||</p>
<p>raghuº ṭīº | iha tviti | na ca yathā vahnimataḥ pakṣatve
<br/>siddhasādhanaṃ nirvahneśca tattve bādha iti na dūṣaṇam, tadaudāsīnyena
<pb n="657"/>
<br/>parvatatvamātreṇa pakṣatvāt, tathehāpi paramāṇutvasthūlatvaudāsyena ghaṭatva-
<br/>mātreṇa pakṣatvānna doṣa iti vācyam | paramāṇusthūlasādhāraṇasya
<br/>ghaṭatvasyaikasyābhāvāt, atadvyāvṛtterapi tadarthabhedena bhedāt, ghaṭa-
<br/>padavācyatvasyāpi vyavahārādinā sthūla eva nirṇītatvāt, sthūla-
<br/>pratyayaviṣayatvasya ca paramāṇāvasambhavāt | sāvayavatvaṃ ca yadi
<br/><sup><small>1</small></sup>prasiddhaṃ tadā tatraiva sattvamanaikāntikam, aprasiddhaṃ cettanniṣedhā-
<br/>nupapattiḥ sādhyena virodhaḥ pakṣasya tadabhāvavattvam ||</p>
<p><b>atha <sup><small>2</small></sup>paramāṇureva, kathaṃ na siddhasādhanam | viprati-
<br/>pannaṃ prati na tatheti cet, na vai kaścit paramāṇūnāṃ
<br/>niravayavatve vipratipadyate | lokavyāmohanibarhaṇāya
<br/>sādhanamiti cet, tathāpi yaṃ lokaḥ sthūlamekamupa-
<br/>labdhavān tasya pakṣatve virodha eva, tato'nyasya pakṣatve
<br/>siddhasādhanameva | ekaḥ sthūlo'yamiti mithyeti cet,
<br/>etadeva tarhi sādhyatām, kimanenājāgalastana-
<br/>kalpena sattvena | na ca tatraivedaṃ śakyamupasaṃharttum, vyadhi-
<br/>karaṇatvāt, tasmādyena rūpeṇa yasya pakṣatvaṃ vivakṣitam,
<br/>tena siṣādhayiṣitadharmavirodhavivādābhyāṃ tatrānu-
<br/>mānapravṛttirnāto'nyatheti |</b></p>
<note n="657.1"><p>kvacitpratyakṣamiti 1 puº pāº |</p></note>
<note n="657.2"><p>paramāṇvādireva iti 1 puº pāº |</p></note>
<pb n="658"/>
<p>śaṅkaº ṭīº | ghaṭapadavācyasya sāvayavatve yo vipratipadyate ta
<br/>prati siddhasādhanamabhidhātumayuktamityāśaṅkate | vipratipannamiti |
<br/>parīkṣakāṇāmavipratipattāvapi laukikānāṃ vipratipattirastyeveti
<br/>na siddhasādhanamityāśaṅkate | loketi | lokā nāṇudarśinaḥ,
<br/>kintu sthūlamātradarśinaḥ, teṣāṃ niravayavatve sādhye bādhāvatāra eveti
<br/>pariharati | tathāpīti | bādho hi viparītapramā, ekaḥ sthūla
<br/>iti dhīstu bhrama iti na tayā bādha iti śaṅkate | eka iti |
<br/>tarhi sthūlapratyayasya mithyātvasādhanameva taveṣṭamasmadaniṣṭaṃ ca nira-
<br/>vayavatvasādhanamaprayojakamiti pariharati | etadeveti | nanu sthūla-
<br/>pratyayo mithyā sattvādityeva mayā sādhanīyamityata āha | na
<br/>ceti | vyadhikaraṇatvāditi | tvadabhimataprāmāṇye nirvikalpake
<br/>vyabhicārādityarthaḥ | nanvevaṃ prasiddhānumānepi vahnimataḥ parvatasya
<br/>pakṣatve siddhasādhanaṃ nirvahneḥ pakṣatve bādha iti sakalānumānoccheda
<br/>iti cenna | tatra ca bahnimattvanirvahnitvakoṭyoḥ prasiddhatayā sandi-
<br/>gdhasya pakṣatā yathā na tathā prakṛte, tvanmate sāvayavatvasya kvacidapya-
<br/>prasiddheḥ | yadvā pratyakṣabādhaprapañca evāyam, ata eva tathaivopa-
<br/>saṃharati | tasmāditi | pakṣatāvacchedakadharmāvacchedena yatra na
<br/>sādhyabādhaḥ saṃśayaśca tatrānumānapravṛttirityarthaḥ ||</p>
<p>bhagīº ṭīº | vyadhikaraṇatvāditi | ekaḥ sthūlo'yamiti
<br/>dhīviṣayasya mithyātve sādhye sattvaṃ heturviruddhaḥ, tādṛśabuddherayathārthatve
<br/>ca sādhye arthāntaratvam, mūrtatvaṃ paramāṇubhinnavṛtti na veti
<pb n="659"/>
<br/>saṃśaye kathārambhādityarthaḥ | tasmāditi | atra tu tadvaiparītya-
<br/>muktamiti bhāvaḥ ||</p>
<p>raghuº ṭīº | etadeva tarhi sādhyatām--tarhi etatsādhaka-
<br/>mevopanyasyatām, kiṃ sattvenopanyastena | tatraiva mithyātva eva | idam
<br/>sattvam | vyadhikaraṇatvāditi | yadi sthūlasya mithyātvamalīkatvaṃ
<br/>sādhyate, tadā vyadhikaraṇatvaṃ viruddhatvam, sattvasya vāstavadharmatvāt |
<br/>atha sthūlapratyayasya mithyātvaṃ bhramatvam, tadā vyadhikaraṇatvaṃ
<br/>sādhyānadhikaraṇavṛttitvam, bhramabhinnasya svalakṣaṇasya nirvikalpakasya ca
<br/>sattvāt | avirodho bādhavirahaḥ | vivādena siddhasādhanavyudāsaḥ ||</p>
<p><b>nāpi dvitīyaḥ, viparyayāparyavasānāt, na ca
<br/>vivādaviṣayo niravayavastasmānna sanniti viparyayaḥ,
<br/>na caivaṃ sāvayavatvaṃ pakṣasyānicchatā pravarttayituṃ śakyate,
<br/>na ca tat tvayeṣyate, na ca tasyeṣṭau tenāsattvaṃ śakya-
<br/>sādhanam, āśrayāsiddhervirodhādasādhāraṇyādvā, na ca
<br/>viparyayopi pareṣṭyā pravarttata iti |</b></p>
<p>śaṅkaº ṭīº | prasaṅgo veti pakṣaṃ dūṣayati | nāpīti |
<br/>yadi ghaṭaḥ san syāt niravayavaḥ syāt, na ca niravayavastasmānna
<br/>sanniti prasaṅgaviparyayaniṣṭhā, tatra na ca niravayava iti sāvayava-
<br/>ścāyamityarthaḥ, sa ca tvayā neṣyata ityarthaḥ | nanu yadyayaṃ sāvayavaḥ
<pb n="660"/>
<br/>syāt asan syāditi prasaṅgaḥ syāditi cenna | āpādakā-
<br/>prasiddhyā vyāpterasiddheḥ | teneti | sāvayavatvenetyarthaḥ | svāśrayeti |
<br/>ghaṭādirasan sāvayavatvāditi hi viparyayaḥ, tatra sāvayavatvasya
<br/>hetostvayā''śraya eva na svīkriyata ityāśrayāsiddhiḥ, svīkāre vā
<br/>virodhaḥ | sāvayavatvasya śaśaśṛṅgāderasataḥ sapakṣādiva vijñāna-
<br/>paramāṇvādervipakṣādapi vyāvṛtterasādhāraṇyamityarthaḥ | nanu tvayā
<br/>sāvayavatvāśrayaḥ svīkriyata eva, tathā ca tvadabhyupagamamāśrityaiva
<br/>viparyayaḥ syādityata āha | na ceti | viparyayasyānumānatayā
<br/>svābhyupagamamātrādhīnapravṛttikatvādityarthaḥ ||</p>
<p>bhagīº ṭīº | viparyayamāha | na ceti | tasya sāvayavatva-
<br/>syetyarthaḥ | tena sāvayavatvenetyarthaḥ | āśrayeti | ekaḥ sthūla
<br/>iti dhīviṣayasyālīkasya pakṣatāyāmāśrayāsiddhiḥ, abādhita-
<br/>tādṛśapratyakṣācca tatsattvasiddherasattvasādhane virodhaḥ, sāvayavatvāditi
<br/>hetorniravayavādalīkājjñānācca vyāvṛtterasādhāraṇānaikāntikatvaṃ
<br/>cetyarthaḥ | na ceti | yathā prasaṅgaḥ parābhyupagatenāpādakena pravarttate
<br/>na tathā viparyayaḥ, tasyānumānatayā svato'siddhyāpatterityarthaḥ ||</p>
<p>raghuº ṭīº | yat sat tanniravayavaṃ yathā vijñānaṃ, na ca
<br/>niravayavo ghaṭādiriti viparyayaḥ | tasmānna sanniti tu svamatā-
<br/>vaṣṭambhena sāvayavatvasya hetutāyāḥ spaṣṭatvārtham, pareṇa nigamanasya
<br/>nyāyāṅgatvānaṅgīkārāt | sāvayavatvamiti | niravayavatvābhāvasya
<pb n="661"/>
<br/>sāvayavatvarūpatvāt | tat sāvayavatvam | tasya sāvayavatvasya | tena
<br/>sāvayavatvena | ghaṭāderasiddhāvāśrayāsiddhiḥ, siddhau dharmigrāhaka-
<br/>pratyakṣabādhaḥ, vipakṣādvijñānādeḥ sapakṣācca śaśaviṣāṇādervyāvṛtta-
<br/>tvādasādhāraṇyam | paramatenedam ||</p>
<p><b>kaḥ punaravayavini nyāyaḥ | tat kiṃ pratyakṣānnyāyo
<br/>garīyān | yadyevam, <sup><small>1</small></sup>buddhāveva ko'sau | tasmāda-
<br/>sārametat |</b></p>
<p>śaṅkaº ṭīº | pratyakṣamanyathāsiddhiśaṅkākalaṅkitamato'numānaṃ
<br/>pṛcchati | kaḥ punariti | ananyathāsiddherupapādanādāha | tat
<br/>kimiti | buddhāvapīti | tasyāstvayā svasambedyatvenānumāna-
<br/>mantareṇaivābhyupagamāditi bhāvaḥ ||</p>
<p>bhagīº ṭīº | etāvatā'vayavini pratyakṣopadarśanepi tatra
<br/>nyāyaṃ vinā na parituṣyan pṛcchati | ka iti | nyāyānupanyāsepi
<br/>tatsādhakaṃ sādhanamupanyastameva, nyāyasyāpi vyāptigrāhakaṃ pratyakṣameva
<br/>mūlamityāśayenottaram, tat kimiti | yadyevamiti | nyāyā-
<br/>bhāvepi buddheḥ prakāśyasiddhatāyā bhavatopagamādityarthaḥ ||</p>
<p><b>tathāpi yannirastasamastaviruddhadharmādhyāsaṃ tadekameva
<br/>vyavaharttavyaṃ yathā vijñānam, tathā ca vivādādhyāsita
<note n="661.1"><p>buddhāvapi ko'sau iti 1 puº pāº |</p></note>
<pb n="662"/>
<br/>ekasthūlo'nubhavagocara iti svabhāvahetuḥ, tāva-
<br/>nmātrānubandhitvādekatāvyavahārasya | na hyayamekavyava-
<br/>hāro nirnimitto'niyamaprasaṅgāt, nāpyanyanimittaḥ,
<br/>dravakaṭhinaśātoṣṇādāvapi tathāvyavahāraprasaṅgāt |</b></p>
<p>śaṅkaº ṭīº | piśācaḥ piśācabhāṣayaiva bodhito<sup><small>1</small></sup> bhava-
<br/>tīti pararītyaivānumānamāha | yannirasteti | vivādādhyāsita
<br/>iti | <sup><small>2</small></sup>māṣādirāśivyavacchedārthaṃ vyāptiṃ draḍhayati | tāva-
<br/>nmātreti | anyathāsiddhiṃ nirasyati | na hīti | dravakaṭhina-
<br/>śītoṣṇarūpeti pareṣāṃ pṛthivyaptejovāyūnāṃ paribhāṣā ||</p>
<p>bhagīº ṭīº | nyāyenāpi paritoṣayati | tathāpīti |
<br/>draveti | viruddhadharmādhyāsepyanyasmādekavyavahāre dravakaṭhinādāvapi
<br/>tadāpatteravaśyamekavyavahāro viruddhadharmānadhyāsanimitto'bhyupetavya
<br/>ityarthaḥ ||</p>
<p><b>astu tarhi bāhyeṣṭhartheṣu nityasandehaḥ, tathyātathya-
<br/>vibhāgasyāśakyatvāditi cet, na tāvat sarvasya yathārtha-
<br/>tvādeva vibhāgo'nupapannaḥ, uttaravirodhāt | tathāhi
<br/>viparītamavagataṃ mayeti laukikī pratipattiḥ anyathā-
<note n="662.1"><p>bādhyo iti 2 puº pāº |</p></note>
<note n="662.2"><p>meṣādi iti 3 puº pāº |</p></note>
<pb n="663"/>
<br/>khyātiriti ca vainayikī yathārthā<sup><small>1</small></sup> na vā, ubhayathā-
<br/>pyuttareṇa na sarvayāthārthyasiddhiḥ |</b></p>
<p>śaṅkaº ṭīº | nīlādipratyakṣāṇāmapyanyathāsiddhiśaṅkākala-
<br/>ṅkitatvādāha | astu tarhīti | tathyātathye yāthārthyāyāthārthye
<br/>prāmāṇyāprāmāṇye iti yāvat | uttaravirodhāditi | yanmayā
<br/>praṣṭavyaṃ taduttarata eva vibhāgaḥ setsyatītyarthaḥ | uttaraṃ vidheyaṃ<sup><small>2</small></sup>
<br/>pṛcchati | viparītamiti | vinayaḥ śāstrādhīno vivekaḥ tatra
<br/>vyavasthitā vainayikī yathārthā cediyaṃ dhīstadā <sup><small>3</small></sup>viṣayosyā
<br/>bhramo'thāyayārthā syāttadāsyā evā'yāthārthyamityubhayathā na
<br/>sarvāyāthārthyaṃ nāpi sarvayāthārthyamityarthaḥ ||</p>
<p>bhagīº ṭīº | samprati bādhakānupapattāvapi sarveṣāṃ sādhaka-
<br/>tvābhimatānāṃ vikalpagrāsādvibhāgo'śakya ityāha | astviti |
<br/>na tāvat sarvatra niścayābhāvādeva so'śakyaḥ, asyaiva sādhyasādhana-
<br/>bhāvasya niścayena virodhāditi jñāne sarvatra yāthārthyaniścayāttathyā-
<br/>tathyavibhāgāśakyatvaṃ vācyam, tatrāha | na tāvaditi | uttareti |
<br/>viparītamavagataṃ mayeti jñānaṃ pramā na veti praśne uttarakaraṇe
<br/>sarvathā virodha evetyarthaḥ | virodhamāha | tathāhīti |
<note n="663.1"><p>'nyathā vā iti 1 puº pāº |</p></note>
<note n="663.2"><p>viṣayamiti 2 puº pāº |</p></note>
<note n="663.3"><p>viṣayabhūtāyādhiyo'yāthārthyaṃ anyathā tasyāyāthārthyamitya-
<br/>bhavayāthārthyamiti 3 puº pāṭhaḥ |</p></note>
<pb n="664"/>
<br/>vinayo vivekaḥ, tatra vyavasthitetyarthaḥ | ubhayatheti | tādṛśa-
<br/>buddheryathārthatve tadviṣayo bhramaḥ siddha eva netipakṣe saiva buddhirbhrama
<br/>iti siddhamityarthaḥ ||</p>
<p>raghuº ṭīº | tathyātathyeti | jñānasya tathyātathyatve pramāṇatvā-
<br/>pramāṇatve, arthasya tu prāmāṇikatvāprāmāṇikatve iti | uttareti |
<br/>yāthārthyāyāthārthyapraśne yaduttaraṃ tadvirodhādityarthaḥ | virodhaṃ
<br/>vivṛṇoti | tathāhīti | vinayaḥ śāstrārthajñānam, tadadhīnā
<br/><sup><small>4</small></sup>pravṛttirvainayikī | ubhayathā yathārthatvenāyathārthatvena cottareṇa |
<br/>iyamanyathākhyātiriti pratīteryathārthatve tadviṣayasya khyāterna
<br/>yathārthatvasiddhiḥ, anyathā tvasyā eveti ||</p>
<p><b>śabdasaṃlāpamātrametanna pratītiriti cenna | vivādā-
<br/>nupapatteḥ, na hi vyavahāramātre parīkṣakāṇāṃ vivādaḥ,
<br/>na ca nāyamastīti | śabdārthe vivāda iti cet, evaṃ
<br/>satyapratītasya niṣeddhumaśakyatvāt parābhiprāyaniṣe-
<br/>dhārthatvācca vivādasya, abhyupagantṛpratiṣeddhroḥ pratiṣedhya-
<br/>pratītiḥ kathaṃ nāstīti |</b></p>
<p>śaṅkaº ṭīº | śabdeti | viparītaṃ mayā'vagatamiti vāṅmātra-
<br/>mityarthaḥ | vivādeti | khyātipañcakamadhikṛtya parīkṣakāṇāṃ
<br/>vivādānupapatterityarthaḥ | vivādānupapattimevāha | na hīti |
<note n="664.1"><p>pratipattiriti 3 puº pāº |</p></note>
<pb n="665"/>
<br/>vyavahāraḥ sarvajanasiddhastatra vivādo na sambhavatītyarthaḥ | nanu
<br/>vivāda eva nāsti, tadanurodhena viparītakhyātirapi kathaṃ kalpa-
<br/>nīyetyata āha | na ca nāyamiti | nanu vivāda evātra
<br/>nāstīti netyarthaḥ | śabdārtha iti | anyathākhyātiśabdasya
<br/>yo'rthastatra vivāda ityarthaḥ | kecittadviśiṣṭajñānaṃ manvate kecittu
<br/>tadagṛhītabhedaṃ jñānadvayamiti tadarthe vivādastathā ca viśiṣṭajñānaṃ
<br/>bhramarūpaṃ yat pratiṣidhyate tadabhyupagacchatā naiyāyikena pratiṣeddhrā
<br/>mīmāṃsakena cāvaśyaṃ pratyetavyamityata āha | evamiti ||</p>
<p>bhagīº ṭīº | śabdeti | mātrapadenārthanairapekṣyaṃ pratīte-
<br/>ruktam | na ceti | ayaṃ vyavahāro nāstīti netyarthaḥ | tathā ca
<br/>tanmātre vivādāsambhava iti bhāvaḥ | śabdārtha iti | anyathā-
<br/>khyātipadasya gṛhītabhedajñā - - - - - - - - - jñāne viśeṣa iti
<br/>vivāda ityarthaḥ | evaṃ satīti | niṣedhyapratītiṃ vinā na
<br/>niṣedhapratītirityubhayorapyupagantṛniṣeddhroḥ pratītiyathārthatve kva
<br/>vivāda ityarthaḥ ||</p>
<p>raghuº ṭīº | śabdeti | iyamanyathākhyātiriti vāṅmātra-
<br/>mityarthaḥ | na hīti | vyavahārasyobhayavādisampratipannatvānna
<br/>vivāda ityarthaḥ | na cāyaṃ vivādo nāstīti | śabdārtheti |
<br/>tādṛśavākyasyārthe purovarttijñānasyānyathākhyātitve pratiṣedhyasyānyathā-
<pb n="666"/>
<br/>khyātitvasya pratītiḥ kathaṃ nāstīti | tathā cobhayavādisiddha-
<br/>tvānna vivādāvasara ityarthaḥ ||</p>
<p><b>na cānyajñānādanyatra pravṛttisambhavo'tiprasaṅgāt |
<br/>na ca tajjñānasānnidhyaṃ niyāmakamatiprasaṅgādeva | na
<br/>ca tatsahito bhedāgrahaḥ, agrahaprādhānye bhedāvivakṣāyāṃ
<br/>nivṛtterapi prasaṅgāt, taddhetorabhedāgrahasyāpi vidya-
<br/>mānatvāt | nāsau nivarttakaḥ, api tu bhedagraha iti
<br/>cenna, rajata eva nedaṃ rajatamiti kṛtvā na nivartteta,
<br/>bhedagrahasya tatkāraṇasyābhāvāt, bhāve vā viparīta-
<br/>khyātirabhinne bhedapratyayāt, tasmāt pravarttakavanniva-
<br/>rttakopyagraha eva teṣāṃ svīkarttumucitaḥ, tathā ca sa
<br/>doṣastadavastha eva |</b></p>
<p>śaṅkaº ṭīº | idānīmidaṃ rajatamiti viśiṣṭajñānamiti
<br/>sādhayati | na ceti | rajatajñānācchuktau pravṛttirviśiṣṭajñāna-
<br/>mantareṇānupapannetyarthaḥ | nanu śuktijñānasannihitameva rajatajñāna-
<br/>miti kṛtvā rajatārthī śuktau pravarttata ityata āha | na ceti |
<br/>nanvagṛhītabhedaṃ jñānadvayaṃ pravarttakamato nātiprasaṅga ityata āha |
<br/>na ceti | tatsahita iṣṭajñānasahitaḥ | tathā ceṣṭabhedāgrahaḥ pravarttaka
<br/>ityarthaḥ | agrahaprādhānya iti | iṣṭabhedo vastugatyā'stu mā vā,
<br/>parantviṣṭabhedāgrahaḥ pravarttaka iti ceducyate tadāniṣṭabhedostu mā vā
<br/>tadagrahaḥ śuktau nivarttakopi syāditi yugapatpravṛttinivṛttī
<pb n="667"/>
<br/>syātāmityarthaḥ | etadevāha | taddhetoriti | nanviṣṭābhedāgraho
<br/>na nivarttakaḥ, kintviṣṭabhedagraha iti, sa ca prakṛte nāstīti na
<br/>nivarttata iti śaṅkate | nāsāviti | tatkāraṇasyeti | nivṛtti-
<br/>kāraṇasyetyarthaḥ | nanu tatrāpi rajatabhedagrahostyevetyata āha |
<br/>bhāve veti | sa doṣa iti | yugapatpravṛttinivṛttiprasaṅgarūpo
<br/>doṣa ityarthaḥ ||</p>
<p>bhagīº ṭīº | nanu pratyakṣeṇedamiti śuktirgṛhyate, doṣāttatra
<br/>śuktitvaṃ na gṛhyate, tadvṛttitayā gṛhītena śuklabhāsvaratvena rajataṃ
<br/>smaryate, doṣādeva tayorbhedo na gṛhyate, etāvatā rajatārthipravṛtti-
<br/>rjāyate, satyeva rajatepi pravṛttau rajatena bhedāgrahostyeva, paraṃ tatrā-
<br/>vidyamānatayā bhedo na gṛhyate, śuktirajatayostu sannapi doṣādi-
<br/>tyevamupapattau viśiṣṭajñāne mānābhāva ityata āha | na ceti |
<br/>rajatajñānasya śuktyaviṣayatve tatra pravarttakatvaṃ na syāt, tadviṣayatāṃ
<br/>vinā tadviṣayapravṛttyajanakatvāt, jñānapravṛttyoḥ samānaviṣayatayā
<br/>hetuhetumadbhāvaniścayāt, pravṛttau vā ghaṭepi pravṛttiprasaṅga ityarthaḥ |
<br/>nanu śuktijñānasannihitarajatajñānaṃ śuktyaviṣayakamapi tatra pravarttakaṃ
<br/>syādityata āha | na ca tajjñāneti | tathāpi kadāpi ghaṭajñāna-
<br/>sānnidhyāttatrāpi pravarttakaṃ syādityarthaḥ | na ceti | purovartti-
<br/>rajatajñānasahito bhedāgrahaḥ pravṛttiniyāmaka ityapi netyarthaḥ |
<br/>bhedāgrahasya pravarttakatve kimagraho viśeṣyaḥ, agṛhyamāṇo bheda iti
<br/>bhedo vā viśeṣyaḥ, ādye satyarajatepi pravṛtteragrahamātraṃ vā pravarttakaṃ
<pb n="668"/>
<br/>bhedaviṣayakagrahābhāvo vā, ādye nivṛtterapīti | atra hetuḥ,
<br/>taddhetoriti | śuktau nedaṃ rajatamiti jñāne rajatābhedāgrahasya
<br/>nivarttakasya darśanācchuktau rajatabhrame pravarttakabhedāgrahavannivarttaka-
<br/>rajatābhedāgrahasyāpi sattvānnivṛttirapi syādityarthaḥ | dvitīyaṃ
<br/>śaṅkate | nāsāviti | rajatabhedāgrahasya pravarttakatve tadabhāvo
<br/>rajatabhedagraho nivarttakaḥ, sa cātra nāstīti na nivṛttirityarthaḥ |
<br/>tasyānivarttakatve nedaṃ rajatamiti jñānānnivartteta, rajate rajata-
<br/>bhedagrahe'nyathākhyātyāpatte rajate rajatābhedāgrahānnivṛttirvācyā,
<br/>tathā ca śuktāvidaṃ rajatamiti jñānepi rajatābhedāgrahānnivṛttiḥ
<br/>syādityāha | tarhīti ||</p>
<p>raghuº ṭīº | atha anyathātvaṃ vyadhikaraṇaprakārakatva khyātau
<br/>niṣiddhyate, taccecchādau pratītam | na ca niṣedhādhikaraṇe niṣedhya-
<br/>pratītirapyaṅgam, mānābhāvāt | śuktyādau rajatatvādiprakārakajñānā-
<br/>bhāve kathaṃ tatra rajatādyarthipravṛttiriti cet, rajatādigocarāt
<br/>pramuṣṭatattāṃśakādrajatamityādismaraṇāt | atrāha | na cetyādi |
<br/>na ca pravṛttiviṣayasya jñānaṃ niyāmakam, tatra rajatādibhedagrahepi
<br/>pravṛttyāpatterityāha | na ceti | tatsahitaḥ pravṛttiviṣayatajjñāna-
<br/>sahitaḥ | svatantropasthitasyeṣṭasya bhedāgrahaḥ | bhedāgraha iti yatra
<br/>kvacitsato bhedasya pravṛttiviṣaye'graho vā tatrāgṛhyamāṇastanniṣṭho
<br/>bhedo vā | ādye agraheti | yadyapi pravṛttau bhedasya vivakṣāyāma-
<br/>vivakṣāyāṃ ca samānameva nivṛttāvabhidhāsyamānaṃ dūṣaṇam tathāpi
<pb n="669"/>
<br/>vivakṣāpakṣe doṣāntaramabhidhātuṃ vikalpaḥ | <sup><small>1</small></sup>iṣṭābhedasyāgraho vā
<br/>nivarttaka iṣṭabhedagraho vā | ādye nivṛtterapīti | antyaṃ śaṅkate |
<br/>nāsāviti | nirasyati | rajata eveti | upasaṃharati |
<br/>tasmāditi ||</p>
<p><b>atha bhedaḥ pradhānam, aṅgamagrahaḥ, tadā satyarajata-
<br/>jñānādrajate na pravartteta, idamaṃśarajatāṃśayorbhedā-
<br/>bhāvāditi svayamūhanīyam |</b></p>
<p>śaṅkaº ṭīº | nanu purovarttirajatayoryatra vāstavo bhedo
<br/>bhavati tatra bhedāgrahātpravṛttiḥ, prakṛte ca purovarttirajatayorasti
<br/>bheda iti tadagrahātpravarttata iti śaṅkate | atheti | bhedasya
<br/>prādhānyaṃ pravṛttiviṣayaniṣṭhatvam | parihāramāha | tadā satyeti |
<br/>tatra purovarttirajatayorvāstavabhedābhāvādityarthaḥ ||</p>
<p>bhagīº ṭīº | agṛhyamāṇo bhedo rajatapurovarttijñāna-
<br/>sahitaḥ pravarttaka iti kalpamāśaṅkya nirākaroti | atheti |
<br/>yena kenāpi bhedagrahasya pravarttakatve'tiprasaṅgādiṣṭena samaṃ bhedāgraho
<br/>vācyaḥ, sopi na yasya kasyacidatiprasaṅgādeva, api tu pravṛtti-
<br/>viṣayasyeti vācyam, tathā ceṣṭena samaṃ purovarttinā bhedasyāgrahe
<br/>satyeva rajate pravṛttirna syāt, na hi tatreṣṭapratiyogiko bhedo'sti
<br/>yasyāgrahaḥ pravarttayedityarthaḥ ||</p>
<note n="669.1"><p>aniṣṭabhedasyāgraho iti 3 puº pāº |</p></note>
<pb n="670"/>
<p>raghuº ṭīº | dvitīyamāśaṅkya nirākaroti | atheti |
<br/>athopasthite dharmiṇi svatantropasthitayoriṣṭāniṣṭayorbhedāgrahau
<br/>pravṛttinivṛttihetū iti cet, rajatayoraṅgarajatayorvā ime
<br/>rajatārajate iti grahādekatra yugapatpravṛttinivṛttyāpattiḥ | atha
<br/>yaddharmisākāṅkṣā iṣṭasyopasthitistatra pravarttate yaddharmisākāṅkṣā
<br/>cāniṣṭasya sā tatra nivarttate, ākāṅkṣā copasthitivṛttidharmāntaraṃ
<br/>yadvaśādupasthitasya viśeṣaṇasyopasthiteṣu viśeṣyeṣu kvacideva (bhavatāṃ)
<br/>viśiṣṭabuddhiriti cet, atiriktākāṅkṣāyāṃ mānābhāvāt,
<br/>yathāyathaṃ vyāpyaparāmarśāderantato bhavatāṃ tanniyāmakatvābhimatādeva
<br/>viśiṣṭabuddhyutpādaniya<sup><small>1</small></sup>masambhavāt ||</p>
<p><b>pravṛttivat pratipattāvapyubhayāgrahastulya iti cenna |
<br/>agrahasyāvivakṣitatvāt, sāmagrīviśeṣādeva tatsiddheḥ |
<br/>tattve'parisphuratīti tu niyamaḥ | na ca kvacidapi bhedā-
<br/>bhedāvubhāvapi tattvaṃ yatastathā syādityeṣā dik |</b></p>
<p>śaṅkaº ṭīº | nanu bhramotpatteḥ pūrvaṃ śuktirajatabhedāgraha-
<br/>vattadubhayābhedāgrahopyastyeva, tathā ca bhedāgrahādabhedāropavadabhedā-
<br/>grahādbhedajñānameva kiṃ na syādityāśaṅkate | pravṛttivaditi |
<br/>abhedārope doṣasya bhedajñāne ca doṣābhāvasya kāraṇatayā na
<br/>yaugapadyāpattiḥ, na hi doṣatadabhāvayoryaugapadyamiti pari-
<br/>harati | sāmagrīti | nanvevaṃ bhedagrahe satyapi kvacidabhedāropaḥ
<note n="670.1"><p>niyamādaniyamasambhavāt iti 1 puº pāº |</p></note>
<pb n="671"/>
<br/>syādityata āha | tattva iti | bhedasya tatra sattvāttadagrahāda-
<br/>bhedāropo bhavatyabhedastatra nāstīti tadagra(hā)(he satyapi
<br/>kvaci)dbhedagrahaḥ prasajyata ityāha | na ceti | nanūpasthiteṣṭabhedāgrahaḥ
<br/>pravarttakaḥ, upasthitāniṣṭabhedāgrahaśca nivarttakaḥ, tatra yadyapīdaṃtvenā-
<br/>niṣṭopasthitistathāpi nāniṣṭatāvacchedakaprakāreṇa, tathā ca kathaṃ
<br/>tatra nivṛttiḥ syāditi cenna | idaṃ rajataṃ na śuktiriti
<br/>bhramānnivṛttiprasaṅgāt, tatra śuktitvenaivāniṣṭagrahāt | na ca
<br/>svatantropasthitāniṣṭabhedāgraho nivṛttiheturatra tvabhāvapratiyogi-
<br/>tvenāniṣṭopasthiterna nivarttata iti vācyam | vaṇigvīthyabhāva-
<br/>pratiyogīdaṃ rajataṃ iti bhramānna tarhi pravartteta, iṣṭasyābhāva-
<br/>pratiyogitvenaiva bhānāt | kiṃ ca ime raṅgarajate ityatra
<br/>viparītārope yugapatpravṛttinivṛttī syātāmubhayakāraṇasattvāditi
<br/>(digīti) digarthaḥ ||</p>
<p>bhagīº ṭīº | nanvevamāropaniyamopi na syāt, abhedā-
<br/>ropahetubhedāgrahavadbhedajñānahetorabhedāgrahasyāpi bhāvādityāha |
<br/>pravṛttivaditi | abhedārope bhedāgrahasya hetutve'nyatarakoṭi-
<br/>prakārakatāyāṃ jñānasya na tanniyāmakaṃ, kintu sāmagrīviśeṣaḥ, na
<br/>cānyakāryasāmagrī anyakāryaniyāmikā, kāryayorabhedāpatteḥ, evaṃ
<br/>cārope'dṛṣṭaviśeṣādeva sāmagrīmadhyapraviṣṭānniyama ityāha |
<br/>agrahasyeti | nanvevamabhedāgraho heturapi na syādityata āha |
<br/>tattva iti |</p>
<pb n="672"/>
<p>nanu satyarajate na pratiyogyaprasiddhiḥ, purovarttini bhede
<br/>rajatapratiyogitvajñānaviṣayatvābhāvasya purovarttinīṣṭabhinnatvaprakā-
<br/>rakajñānaviṣayatvābhāvasya vā hetutvāt | atrāhuḥ | idaṃ rajata-
<br/>mityatra purovarttināniṣṭabhedagrahe'nyathākhyātiḥ, tadagrahe cāniṣṭa-
<br/>bhedāgrahānnivṛttirapi syāt | athāniṣṭatāvacchedakarūpeṇopasthitā-
<br/>daniṣṭabhedāgrahānnivṛttirna cedantvamaniṣṭatāvacchedakam, evamapīdaṃ
<br/>rajataṃ na śuktirityatrāniṣṭatāvacchedakaśuktitvenopasthitāniṣṭa-
<br/>bhedāgrahānnivartteta | atha svātantryopasthitāniṣṭabhedāgrahāt pravṛtti-
<br/>nivṛttī, abhāvaviśeṣaṇatvenānupasthitiśca svātantryam, aniṣṭaṃ ca
<br/>tatrābhāvaviśeṣaṇatvenopasthitamiti na nivṛttirata eva nedaṃ rajata-
<br/>miti jñānādrajate na pravṛttiḥ, abhāvāsaṃsargāgraha eva nakārārtha
<br/>iti nānyathākhyātiḥ | nanvabhāvaviśeṣaṇatvenopasthitāvapi pūrvaṃ
<br/>pratiyoginaḥ svātantryeṇopasthite śuktau vaṇigvīthīsthābhāvaprati-
<br/>yogīdaṃ rajatamiti bhramajñānādapravṛttyāpatteśca | kiṃ ca rajata-
<br/>raṅgayorise rajate iti bhramādiṣṭāniṣṭatāvacchedakarūpeṇa svā-
<br/>tantryobhayabhedāgrahātpravṛttinivṛttisāṅkaryāpattiḥ | na caivambidhabhrame
<br/>mānābhāvaḥ | tathāvidhasatyajñānavatpratyekabhramasāmagryorekadā sattvena
<br/>tādṛśabhramasyānubhavikatvāt | atha rajataraṅgayo rajataraṅgarajata-
<br/>bhedāgrahānna yugapat pravṛttinivṛttī | na cānyathākhyātiḥ, doṣa-
<br/>vaśāt purovarttinaṃ vihāya smṛtaraṅgarajatābhyāṃ purovarttini
<br/>bhedāsaṃsargāgrahāt | na | ekaraṅgarajatamātrajñānānantaraṃ tayoreva
<br/>yamajayorviparītabhrame'tiprasaṅgāt | anyathākhyāteśca | rajate
<pb n="673"/>
<br/>rajatabhedāsaṃsargāsaṃsargasyāsaṃsargāgrahānnivṛttiriti cenna | bhedā-
<br/>saṃsargāsaṃsargasya bhedasaṃsargarūpatve rajatabhedāsaṃsargāgrahādraṅge nivṛtti-
<br/>prasaṅgāt, rajatabhedasaṃsargagrahe cānyathākhyātiḥ, rajatavṛttitayopa-
<br/>sthitabhede rajatabhedena saha bhedāgrahaḥ pravṛttipratibandhakaḥ, evaṃ raṅge
<br/>nivṛttāvapīti cenna | śabdābhāsāt yugapatpravṛttinivṛttyāpatteḥ,
<br/>pravṛttinivṛttiviṣayarajataraṅgabhedayośca śabdādanupasthityā'prati-
<br/>bandhakatvāt | atha rajate nedaṃ rajatamiti jñānaṃ rajatatvāsaṃsargā-
<br/>saṃsargāgraharūpaṃ vā pratibandhakamiti cenna | anyavṛttitayopasthitasya
<br/>rajatatvāsaṃsargāsaṃsargāgrahasya rajatabhedasya ca raṅge asaṃsargāgrahā-
<br/>nnivṛttiprasaṅgāt | mānaṃ tvanyathākhyātau jñānatvaṃ viśeṣyāvṛtti-
<br/>prakārāvacchinnaviṣayatāpratiyogivṛtti, pravṛttihetupratyakṣātmaviśeṣa-
<br/>guṇatvāt, icchātvavat, bhedāgrahakāritāyāṃ rajatatvena purovarttina-
<br/>micchāmītyatrecchāyāṃ viśeṣyāvṛttinā rajatatvenāvacchedāditi
<br/>sāmānyataḥ | viśiṣya tu rajatecchājanyaśuktiviṣayakapravṛttijanakaṃ
<br/>rajataprakārakaṃ jñānaṃ śuktiviṣayakam, śuktiviṣayakapravṛttihetu-
<br/>vijñānatvāt, śuktyarthina iyaṃ śuktiriti jñānavat, tādṛśamidaṃ
<br/>jñānaṃ vā rajatatvaprakārakaṃ, rajatecchājanyapravṛttihetujñānatvāt,
<br/>rajata idaṃ rajatamiti jñānavat | na ca grahaṇasmaraṇayorviśiṣṭajñānasya
<br/>vā pakṣatve bādha āśrayāsiddhirvā | ubhayasiddhena śuktiviṣayapravṛtti-
<br/>hetutvena pakṣatvāt | anyathā sādhyatadabhāvāvādāya pakṣe vikalpe-
<br/>'numānamātrocchedāpatteḥ | na ca visamvādipravṛttyajanakatvamupādhiḥ,
<br/>tvanmate tathāvidha idaṃ jñāne rajatajñāne ca sādhyāvyāpakatvāt |
<pb n="674"/>
<br/>nāpi nojanyatvam, parasya jñānamātre tathātvāt, anyathā tayoreva
<br/>sādhyavyāpakatvāt | na cāprayojakatvam, iṣṭapurovarttiviśiṣṭajñānasya
<br/>pravṛttihetutvāt | uktarītyā bhedāgrahasyāpravarttakatvāt | nanu tatra
<br/>hetvabhāvaḥ, śabdasyāptoktasya nirdoṣasya vā'hetutvāt, na ca
<br/>śabdābhāsastaddhetuḥ, yogyatāviśiṣṭasya śabdasya hetutvāt, nāpi
<br/>liṅgābhāsaḥ, liṅgaviśiṣṭapakṣajñānasyānumitihetutvāt, ābhāse
<br/>ca tadasaṃsargāgrahāt, indriyasya sambaddhagrāhakatvāt | maivam |
<br/>saṃskārendriyābhyāṃ viśiṣṭadhīsambhavāt, tasya jñānadvayatve'bhedo-
<br/>cchedāpatteḥ, tasya tadekamānatvāt | na caikaviṣayatvena tayoḥ
<br/>sahakāritā, gauravāt | na cātiprasaṅgaḥ, bhedāgrahasyāpi
<br/>taddhetutvāt, pratyabhijñāyāstattāṃśe vyabhicārācceti saṅkṣepaḥ ||</p>
<p>raghuº ṭīº | bhedābhedāgrahayoḥ kāraṇayoḥ sattvātkāryayo-
<br/>rabhedabhedagrahayoryugapadutpattiprasaṅga ityāśaṅkate | pravṛttivaditi |
<br/>agrahasya agrahamātrasya | tanniyāmakamāha | sāmagrīti | athaivaṃ
<br/>yadā kadācitpuruṣatvādigrahepi sthāṇutvādyāropaprasaṅga ityata āha |
<br/>tattva iti ||</p>
<p><b>nāpi sarvasyāyathārthatvāt, tadgrāhakasya yathārthatvā-
<br/>yathārthatvābhyāmuttaravirodhāt | tat kiñcit pramāṇaṃ
<br/>kiñcidapramāṇamiti vibhāga eva vastugatiḥ | na
<br/>cāsau pratītigatimavadhūya vyavahāragocaraḥ |</b></p>
<pb n="675"/>
<p>śaṅkaº ṭīº | nāpi sarvāyāthārthyāditi | vibhāgānupapatti-
<br/>rityāvarttanīyam | tadgrāhakasyeti | anyathākhyātiriyamiti
<br/>jñānasya yāthārthye kva sarvāyāthārthyamayāthārthye ca viṣayībhūtajñānasyaiva
<br/>yāthārthyamiti kva sarvāyāthārthyamityarthaḥ | upasaṃharati | tasmā-
<br/>diti | nanu tathyātathyavibhāgasya vyavahāraḥ siddhyatu, na tu
<br/>pratītirapītyata āha | na ceti | asāviti | prāmāṇyā-
<br/>prāmāṇya<sup><small>1</small></sup>vyavahāra ityarthaḥ ||</p>
<p>bhagīº ṭīº | nāpīti | vibhāgo'nupapanna ityanuṣajyate |
<br/>tadgrāhakasyeti | ayāthārthyagrāhakasya yāthārthye tadeva yathārthamayāthārthye
<br/>ca tadviṣayayāthārthyasiddhau arthāt yāthārthyasiddhirityuttaravirodha
<br/>ityarthaḥ | tathāpi tathyātathyavibhāganiścāyakābhāve tanniścayo'nupa-
<br/>panna ityata āha | na cāsāviti | asau tathyātathyavibhāgaḥ |
<br/>tadvyavahāreṇa kāryeṇa kāraṇasya jñānasya kalpanādityarthaḥ |</p>
<p>raghuº ṭīº | nāpīti | vibhāgo'nupapanna ityanuṣajyate |
<br/>na cāsāviti | asau pramāṇāpramāṇavibhāgaḥ | vyavahārasya
<br/>vyavaharttavyajñānasādhyatvādityarthaḥ ||</p>
<p><b>kathantā tu nirūpyate svataḥ parato veti | ādyepi
<br/>svayaṃ <sup><small>2</small></sup>svagrāhakeṇeti vā | tatra na prathamaḥ svasamveda-
<note n="675.1"><p>ṇyavibhāga ityartha iti 3 puº pāº |</p></note>
<note n="675.2"><p>svagrāhakeṇa veti 1 puº pāº |</p></note>
<pb n="676"/>
<br/>nasyāsiddheḥ, prakāśatvasyāsādhāraṇatvāt, śabdasāmye-
<br/>nānumānāpravṛtteḥ | na cādhyakṣamevātra pramāṇam,
<br/>sandigdhabhedatvāt | apratyakṣopalambhasya nārthadṛṣṭiḥ
<br/>prasiddhyati, pareṇa paravedane'navasthā syāt, na ca
<br/>kriyā svajātīyakriyākarmabhāvamaśnute cchidāvaditi-
<br/>tarkapuraskārānnaiṣa doṣa iti cenna |</b></p>
<p>śaṅkaº ṭīº | nanvetāvatā prāmāṇyaṃ gṛhyata ityāyātam,
<br/>kathaṃ gṛhyata ityasādhitamevetyāha | kathanteti | kenopāyena gṛhyata
<br/>iti nirūpyata ityarthaḥ | nirūpaṇaṃ vicāraḥ, sa ca saṃśayādhīnaḥ,
<br/>saṃśayaśca prakṛte vipratipattijanmā, tato vipratipattimāha |
<br/>svata iti |</p>
<p>tatra bhaṭṭagurumiśrasādhāraṇī svatastvavipratipattiḥ jñānaṃ
<br/>prāmāṇyāviṣayakapratītyaviṣayo na vā, yāvatī jñānagrāhikā
<br/>sāmagrī sā prāmāṇyagrāhakasāmagryabhinnā na vā, jñānaviṣayatā
<br/>prāmāṇyaviṣayatāvyāpyā na vā, jñānajñānatvaṃ prāmāṇyajñānatvaṃ ca
<br/>prāmāṇyajñānatvānyūnānatiriktavṛtti na vā | prasiddhistu sarvatra
<br/>svayamūhanīyā | prāmāṇyāprāmāṇyagrāhakasāmagryāmabhedena vyāpya
<br/>vyāpakabhāvāṅgīkāre (prāmāṇyajñānatve) ca yathāsaṅkhyamanvayakoṭi-
<br/>prasiddhiḥ | vyatirekakoṭistu sarvatra sugrahaiva | yadi ca jñāna-
<br/>padajanitajñānena nirvikalpake vā'prāmāṇyollekhinā ca jñānena
<br/>smaraṇena ca prāmāṇyaṃ na gṛhyate ityupadarśitavipratipattiṣu
<br/>keṣāñcidvipratipattiḥ, tadā prāmāṇyaṃ aprāmāṇyānullekhisaprakāraka-
<pb n="677"/>
<br/>saviṣayakayāvadanubhavagrāhakānubhava<sup><small>1</small></sup>grāhyaṃ na vā tajjñānaprāmāṇyaṃ
<br/>tajjñānaviṣayakajanyajñānājanyajanyajñānagrāhyaṃ na vetyādyūhyamityala-
<br/>matipāṇḍityena |</p>
<p>viśiṣya tu ghaṭoyamitijñānaprāmāṇyametajjñānānubhavaviṣayatā-
<br/>vyāpakānubhavaviṣayatāśrayo na vā; etajjñānaprāmāṇyametajjñāna-
<br/>viṣayo na vā, anubhavānuvyavasāyatvaṃ prāmāṇyaviṣayatāvyāpyaṃ na vā,
<br/>tajjñānaprāmāṇyaṃ tajjñānabhinnasākṣātkāragrāhyaṃ na vā, tajjñāna-
<br/>pramāṇyaṃ tajjñānaviṣayakajñānājanyānumitigrāhyaṃ na veti vā |</p>
<p>svasamvedanasyeti | jñānaṃ svātmānameva na gṛhṇāti dūre
<br/>svadharmaprāmāṇyagrahaśaṅketyarthaḥ | dharmadharmiṇorabhede cāprāmāṇyamapi
<br/>svata eva gṛhyeteti bhāvaḥ | jñānaṃ svavyavahāre prakāśāntarāna-
<br/>pekṣam, prakāśatvāt, pradīpavaditi śaṅkate | prakāśatvasyeti |
<br/>prakāśatvaṃ yadi tejastvaṃ tadā svarūpāsiddhiryadi jñānatvaṃ (cet)
<br/>tadā sādhanavikalo dṛṣṭāntaḥ, prakāśaśabdavācyatvaṃ cet, tadā
<br/>gopadavācyatayā vāgādīnāmapi viṣāṇitvaprasaṅga ityāha |
<br/>asādhāraṇatvāditi | nanu jānāmīti pratyakṣameva svaprakāśe
<br/>pramāṇamityata āha | na ceti | grāhyajñānabhinnaṃ jñānaṃ tadeva vā
<br/>jñānamiti sandigdhabhedatvānna prakāśe pramāṇamityarthaḥ | iti
<br/>cedityantaṃ śaṅkate | apratyakṣeti | yadi jñānaṃ pratyakṣaṃ na bhave-
<br/>ttadā'rthadṛṣṭireva na siddhyet jñānameva na siddhyedityarthaḥ | nanu
<br/>jñānāntareṇaiva jñānaṃ gṛhyatāmata āha | pareṇeti | jñānāntareṇa
<note n="677.1"><p>anubhavaviṃṣayatāśrayo na vā iti 3 puº pāº |</p></note>
<pb n="678"/>
<br/>grahaṇe doṣāntaramāha | na ceti | naiṣa doṣa iti | na
<br/>sandigdhabhedatvaṃ doṣa ityarthaḥ | tathā ca pariśeṣāt svameva
<br/>svasmin pramāṇam, tacca svaprakāśamantareṇa na syāditi bhāvaḥ ||</p>
<p>bhagīº ṭīº | kathanteti | tadgrahaṇopāya ityarthaḥ |
<br/>svata iti | yadyapi jñānatvaniścāyakayāvanniścayatvaṃ asvatastvaṃ,
<br/>aprāmāṇyaniścāyakena tadaniścayāt | nāpyaprāmāṇyāgrāhakajñāna-
<br/>grāhakayāvanniścayatvam, jñānādipadena jātipravṛttinimittakena
<br/>viṣayānuvyavasāyenāprāmāṇyagrāhakeṇa prāmāṇyāniścayāt, tathāpya-
<br/>prāmāṇyollekhāsādhāṇaheturahitasaviṣayajñānagrāhakayāvadgrāhyatvaṃ svata-
<br/>stvam | jñānādipadena ca na viṣayagrahaḥ | tajjñānaviṣayaka-
<br/>jñānājanyasaprakārakajñānagrāhyatvaṃ vā | evañca svena tadanuvyavasāyena
<br/>jñātatānupapattikalpanayā vā grāhyatvaṃ saṅgṛhītam | viśiṣyaiva
<br/>vā ghaṭo'yamiti jñānaprāmāṇyametadviṣayaviśiṣṭaitadgrāhakamātragrāhyatvaṃ
<br/>svatogrāhyatvaṃ tadanyathāgrāhyatvaṃ ca paratastvam | tatra svātmanā yadi
<br/>svaṃ gṛhyeta tadā svadharmaḥ prāmāṇyaṃ gṛhyeta, dharmyagrahe dharmasyāgrahāt,
<br/>tadeva tvasiddhamityāha | svasamvedanasyeti | svaprakāśepi svamātra-
<br/>grāhiṇaḥ svadharmagrāhakatvamasambhavi, dharmadharmiṇorabhede cāprāmāṇya-
<br/>syāpi sva(to)grāhyatvaprasaṅga iti bhāvaḥ | nanu jñānaṃ svavyavahāre
<br/>sajātīyāntarānapekṣam, prakāśatvāt, dīpavaditi svaprakāśe māna-
<br/>mityata āha | prakāśatvasyeti | prakāśatvaṃ yadi tejastvaṃ tadā-
<br/>'siddhiḥ, jñānatvaṃ cettadā dīpādapi vyāvṛtterasādhāraṇyamityarthaḥ |
<pb n="679"/>
<br/>nanu svaprakāśaśabdavācyatvaṃ hetuḥ syādityata āha | śabdeti | mā
<br/>bhūdgośabdavācyatvena vāco'pi viṣāṇitvāpattirityarthaḥ | nanu
<br/>jñānasya prakāśatve pratyakṣameva mānam, jānāmīti pratyakṣeṇa svasya
<br/>viṣayīkaraṇādityata āha | nāpīti | kimetadvyavasāyarūpaṃ
<br/>kimvedamiti vyavasāyastaduttaramidamahaṃ jānāmītyanuvyavasāyo
<br/>mānasa iti sandigdhaṃ sat kathaṃ tatra mānamityarthaḥ | vastuto na
<br/>sandehaḥ, arthaniścayena hi pravṛttyādidarśanādvyavasāyasyārthaviṣayatva-
<br/>mātramanubhūyate na tu svaviṣayatvamapi, svaviṣayatvasya pravṛttyādya-
<br/>hetutvāt, gauravāt | pūrvaṃ svavyavahāre sajātīyāntarānapekṣatvaṃ
<br/>prakāśatvamuktamidānīṃ svaviṣayatvaṃ taducyata iti virodhaśceti bhāvaḥ |
<br/>pratyakṣeti | upalambho yasya mate svātmanyapratyakṣaḥ, tasya mānā-
<br/>bhāvādarthadṛṣṭivadarthajñānaṃ na siddhyedityarthaḥ | nanu tadviṣayakajñānā-
<br/>ntarāttatsiddhiḥ syādityata āha | pareṇeti | tadapi jñānāntarā-
<br/>dhīnasiddhikamityanavasthānāddharmigrāhakamānasiddhameva svaprakāśatva-
<br/>mityarthaḥ | na ceti | yadīyaṃ jñānakriyā sajātīyakriyā-
<br/>nirūpitakarma syāt etatkarmatānirūpakakriyāsajātīyā na syāt,
<br/>cchidāvaditi tarkādanuvyavasāyatve bādhakādidamahaṃ jānāmī-
<br/>tyanubhavasya vyavasāyatvaṃ niścīyata iti bhāvaḥ ||</p>
<p>raghuº ṭīº | kathantā kena prakāreṇa prāmāṇyaviśiṣṭa-
<br/>pratītiriti | nirūpyate vicāryate | svasamvedanasyeti | dharmyagrahe
<br/>viśiṣṭagrahānupapatteriti bhāvaḥ | jñānaṃ svaprakāśaṃ prakāśatvāt
<pb n="680"/>
<br/>pradīpavaditi tatsiddhiriti cet, prakāśatvaṃ yadi tejastvādikaṃ
<br/>tadā svarūpā'siddhiḥ, atha jñānatvaṃ tatrāha | prakāśatvasyeti |
<br/><sup><small>1</small></sup>(nanu prakāśatvasya tejasyapi vṛtterna pakṣamātravṛttitvanibandhanama-
<br/>sādhāraṇyamityata āha |) śabdeti | śabdābhedepi hetorarthasya
<br/>bhedāt | na ca tacchabdavācyatvameva heturaprayojakatvāt | anyathā
<br/>gośabdavācyatvena bāṇādīnāṃ paśutvādyāpattiriti | svaprakāśatvaṃ ca
<br/>na svaviṣayakaprakāśajanakatvaṃ siddhasādhanāt | nāpi svātmakaprakāśa-
<br/>viṣayatvam, dṛṣṭāntasya sādhyavikalatvāt, nāpi sajātīyāntarāna-
<br/>pekṣavyavahāragocaratvam, pradīpavyavahārasyāpi pradīpetarasadādi-
<br/>jātīyajñānajātīyāpekṣitvāt, tejojātīyāntarānapekṣavyavahāra-
<br/>gocaratvasya ca jñāne'bhimatatvāt | athāsmadādijñānaṃ svaviṣayakam,
<br/>pratyakṣatvāt, yogipratyakṣavat, yogitatpratyakṣatatsvaprakāśatvādīnā-
<br/>mubhayavādisiddhatvāt, caitrajñānaṃ vā tathā jñānatvāt bhavatāmīśvara-
<br/>jñānavadasmākaṃ maitrajñānavat, ubhayasiddhasya dṛṣṭānta(vattva)sya(ā')
<br/>tantratvāditi cenna | aprayojakatvāt, indriyapratyāsattimantareṇa
<br/>pratyakṣāsambhavāt, svatvasyānanugatatvāccetyādi | na cetyādi | atra
<br/>svasamvedane ghaṭaṃ jānāmītyādikamadhyakṣaṃ svasamvedanaṃ vinā'nupa-
<br/>padyamānaṃ pramāṇam | yadi hi nayanādisannikarṣādutpadyamānaṃ ghaṭaṃ
<br/>jānāmītyādyākāraṃ ghaṭajñānaṃ ghaṭajñānāntarāgrāhakaṃ svātmānaṃ na
<br/>gṛhṇīyānna gṛhṇīyādevātmano ghaṭajñānavattvamiti | ghaṭajñānaṃ
<br/>jānāmīti pratyakṣamityartha ityapare | sandigdheti | ghaṭajñāna-
<note n="680.1"><p>kuṇḍalitogranthaḥ 1 pustake nāsti |</p></note>
<pb n="681"/>
<br/>tajjñānayorabhedasyāsiddhatvādityarthaḥ | śaṅkate | apratyakṣeti |
<br/>anavasthā(nā)dinā pareṇāvedyāyā vitteḥ svatopyavedyatve'vedyatvameva
<br/>syādityarthaḥ | naivam | na sandigdhabhedatvam ||</p>
<p><b>upalambhāparaparyāyāyā dṛṣṭeḥ siddhirniṣpattirvā syāt
<br/>pratītirvā | ādye'nāgatopalambhavedanaprasaṅgaḥ, anu-
<br/>palabdhasyāniṣpatteḥ | na cāvidyamānenāvidyamāna-
<br/>syo<sup><small>1</small></sup>palambha iti svasamvittāvasamvittireveti |</b></p>
<p>śaṅkaº ṭīº | upalambheti | arthadṛṣṭirarthopalambhastasya yadi
<br/>niṣpattireva tadupalabdhau satyāṃ syāt, tathā cānāgatavedanaprasaṅgaḥ kuta
<br/>ityapekṣāyāmāha | anupalabdhasyeti | tvayā tathābhyupagamāt | nanvanā-
<br/>gatameva jñānaṃ jñātaṃ sadutpadyatāṃ ko doṣa ityata āha | na ceti |
<br/>anāgatasyāpi vedanaṃ vedane satyevotpadyetetyevaṃ tattadapīti kimapi
<br/>vedanaṃ na niṣpadyetetyarthaḥ ||</p>
<p>bhagīº ṭīº | nanu ghaṭāderivānāgatasyāpyupalambhasya vedanaṃ
<br/>syādityata āha | na ceti | anāgato ya upalambhaḥ sa prāgasan
<br/>kathamātmānamupalabhetetyarthaḥ ||</p>
<p>raghuº ṭīº | astvanāgatasyaiva jñānasya vedanamiti cet, kiṃ
<br/>jñānāntareṇa tenaiva vā | ādye'navasthā, ajñātasyānutpatteḥ |
<note n="681.1"><p>vedanamiti asvasambittāviti 1 puº pāº |</p></note>
<pb n="682"/>
<br/>dvitīye tvāha | na cāvidyamānena svenāvidyamānasya svasya
<br/>samvedanamiti ||</p>
<p><b>dvitīye tu siddhasādhanam, na hyanupalabdha upalabdho
<br/>bhavati | na caivaṃ satyarthopi nopalabhyeta, na hyupalambha-
<br/>pratītirarthavedanamapi tūpalambhaniṣpattiḥ | upalambhā-
<br/>dṛṣṭāvupalambhaniṣpattirityeva vyavahāraḥ kuta iti cet,
<br/>mā bhūt, na hyavyavahārādeva niṣpannasya vastuno
<br/>nivṛttiḥ | tathā ca tannibandhano'rthavyavahāro durvāra
<br/>eva<sup><small>1</small></sup> | na cānavasthā, avaśyavedyatvānabhyupagamāt,
<br/>niścayavat, anyathā tvaniścitaniścayasyārthaniścayopi
<br/>na siddhyet, na cāsau svātmanyapi niścaya iti | tadidaṃ
<br/>vadhūmāṣamāpanavṛttāntamanuharati |</b></p>
<p>śaṅkaº ṭīº | upalambheti | yāvadupalambho na pratīyate
<br/>tāvadupalambhapratītirna bhavatīti mayāpyabhyupagamyata ityāha |
<br/>dvitīye tviti | nanu copalabdhaivopalabdhirarthadṛṣṭiriti ca tvayāpya-
<br/>bhyupagamyate tadā siddhaṃ svaprakāśatvamityata āha | na caivamiti |
<br/>anupalabdhā'pyupalabdhirarthadṛṣṭirbhavatyevetyāha | na hīti | nanvanupa-
<br/>labdhāvarthadṛṣṭirapi kathaṃ vyavahriyatāmityāha | upalambheti |
<br/>niṣpannārthadṛṣṭirjñātā satī vyavahariṣyata iti ko doṣa ityāha |
<br/>na hīti | arthadṛṣṭāvajñātāyāmarthavyavahāropyevaṃ sati na syādi-
<note n="682.1"><p>iti iti 2 puº pāº |</p></note>
<pb n="683"/>
<br/>tyāha | tathā ceti | svarūpasato jñānādevārthavyavahārasiddherityarthaḥ |
<br/>na ca jñātameva jñānamarthavyavahārakṣamamiti vācyam | pramāṇā-
<br/>bhāvāt | bhāve vā īśvarajñānenaivānyathāsiddheriti bhāvaḥ | nanūktaṃ
<br/>pareṇa paravedane'navasthetyata āha | tathā ceti | svarūpamato na
<br/>ceti | nanu saṃyuktasamavāyapratyāsatteḥ sattvāt kathaṃ nāvaśyavedyatva-
<br/>miti cenna | sukhādisāmagryā balavatyā pratibandhāt | anyathā
<br/>sukhādyanubhavo na syāt | <sup><small>1</small></sup>caramaṃ jñānamanudbhūtamevotpadyate viśeṣa-
<br/>guṇatvenaivodbhavānudbhavakalpanāditi bhāvaḥ | niścayavaditi | viśeṣa-
<br/>darśanānantaraṃ yo niścayo jāyate sa niścayatvenāpi na svayaṃ gṛhyate,
<br/>svaprakāśatvepi tatrāsāmarthyāt, tathā ca niścayatvenāgṛhyamāṇo
<br/>niścayo'rthaniścayo na syādityarthaḥ | yadi ca svadharmatayā niścayatvaṃ
<br/>gṛhṇīyāttadā'prāmāṇyamapi gṛhṇīyādityuktatvāditi bhāvaḥ |
<p>kecittu svaprakāśatvavaditi vyācakṣate, na hi svaprakāśa-
<br/>tvānumitirapyātmanaḥ svaprakāśatvaṃ gṛhṇāti, tathā ca tatrāpya-
<br/>navasthā tulyetyarthamāhuḥ | taccintyam | prakṛtāsaṃsparśāt | anyathā
<br/>tvaniścitaniścayasyetyādyasambaddhaṃ syāt | tathā ca niścayatvamava-
<br/>dhāraṇātmakatvaṃ paravyavacchedamukhena jāyamānatvaṃ tacca na svaprakāśa-
<br/>gamyamityevārthaḥ | tadidamiti | māṣamāpanavyākulā vadhūḥ
<br/>svaguhyasamvaraṇaṃ yathā na karoti tathā tvayāpi svadoṣo na
<br/>samāhita ityarthaḥ ||</p>
<note n="683.1"><p>nanvasaṃjñānamiti 3 puº pāº |</p></note>
<pb n="684"/>
<p>bhagīº ṭīº | nanu yadyupalambho nopalabhyeta tadā'rthopalambha-
<br/>syāpyabhāvaḥ syāt | na ca svaprakāśatayā tadeva tatra mānamityata
<br/>āha | na caivamiti | grāhyajñānabhinnasya grāhakajñānasyāsattvāt
<br/>kathaṃ pūrvapratyakṣamityarthaḥ | upalambhādṛṣṭāviti | niṣpadyamānājñāne
<br/>niṣpatterajñānādityarthaḥ | mā bhūditi | jñānasyāvyavahārepi
<br/>svarūpasato jñānādevārthasya vyavahāro bhaviṣyatītyarthaḥ | vastutastatra
<br/>svajñānābhāvepīśvarajñānamastyeveti bhāvaḥ | avaśyavedyeti | nanu
<br/>saṃyuktasamavāyena manovedyatvādapekṣaṇīyāntarābhāvāccotpannaiva kuto
<br/>nāvaśyavedyā syāt | maivam | sukhāditadbuddhyādisāmagryā prati-
<br/>bandhāt viṣayāntarasañcāradarśanena tasyā balavattvāt | jñānepi
<br/>viśeṣaguṇatvenodbhavatvamiti tadabhāvādvā | anyathā svaprakāśatvānumi-
<br/>terapi svaprakāśatvamanumityantaragamyamiti svaprakāśatvānumiti-
<br/>paramparayā'navasthā tavāpi syāt | atha yā vittirna mānāntaravedyā
<br/>sā pramāṇābhāvādasatīti tadadhīnasattvasya viṣayaparyantasyāsattvaṃ
<br/>syāt | na | kāsāñcidbuddhīnāṃ smaraṇādinā liṅgena viśeṣataḥ
<br/>kāsāñcittu jñānatvena sāmānyalakṣaṇayā pratyāsattyā jñānāt prameya-
<br/>mityādivedane ca bhānācceti bhāvaḥ ||</p>
<p>raghuº ṭīº | na caivam | na copalambhasyānupalambhe pareṇe-
<br/>tyādinā''pāditamanavasthānaṃ nirasyati | na ceti | avaśyeti |
<br/>vittiḥ laukikaḥ sākṣātkāraḥ | satyapīndriyasannikarṣādau jñānasya
<br/>kasyacidagrahaṇaṃ viṣayāntarasañcārādinā pratirodhādrūpādivadanu-
<pb n="685"/>
<br/>dbhūtatvādveti | niścayavaditi | yathā saṃśayavyāvṛttena niścayatve-
<br/>nāniścitopi niścayo niścayakāryaṃ karoti, tādrūpyasya yadā
<br/>kādācitkajñānāntarasiddhatayā vāstavatvāt, tathopalambhopi tathā-
<br/>tvenāgṛhītaḥ svakāryaṃ kuryādevetyarthaḥ | svātmani niścayatvaviśiṣṭe
<br/>svasmin ||</p>
<p><b>cchidādivaditi tu dṛṣṭāntamātreṇa nāsmadavadhānam |
<br/>jñānaṃ na jñānāntarakarma, tajjātīyakriyātvāt, yā
<br/>yajjātīyā kriyā nāsau tatkriyākarma, yathā cchidā
<br/>cchidāntarasyeti tu nyāyaviplavaḥ | chidāvat sarvathā
<br/>sajātīyākarmatve sādhye bādhitaviṣayatvāt, puruṣā-
<br/>ntarajñānasya ca puruṣāntarajñānavedyatvāt, svayamapi
<br/>smṛtyādigocaratvācca | svakarmatve sādhye dṛṣṭāntasya
<br/>sādhyavikalatayā hetorviruddhatvāditi |</b></p>
<p>śaṅkaº ṭīº | dṛṣṭāntamātra iti | hetuvinākṛtasya tasyā-
<br/>tantratvādityarthaḥ | hetūpahata<sup><small>1</small></sup>māśaṅkya nirācaṣṭe | jñānamiti |
<br/>atra bādhamāha | nyāyaviplava iti | tadeva sphuṭayati |
<br/>sarvatheti | sajātīyākarmatvaṃ sajātīyāviṣayatvam | pūrvakamapi
<br/>karmapadaṃ viṣayaparam | nanu tajjñānaṃ tajjñānaviṣayaḥ, kriyā-
<br/>tvāt, cchidāvadityanumānaṃ syādityata āha | svakarmatva</p>
<note n="685.1"><p>hetūpakramamāśaṅketi 2 puº pāº |</p></note>
<pb n="686"/>
<br/>iti | viruddhatvāditi | sarvatra kriyātvasya svāviṣayatvenaiva
<br/>dṛṣṭatvādityarthaḥ ||</p>
<p>bhagīº ṭīº | na cāsāviti | svaviṣayatvepi na
<br/>svaprakāśatetyarthaḥ | dṛṣṭānteti | mātrapadena hetvabhāva uktaḥ | na
<br/>coktatarkaviparyayānumānāttatsiddhirityāha | jñānamiti | nanu
<br/>varttamānaṃ svajñānaṃ pakṣīkṛtyānumānaṃ syādityata āha | svakarmatva
<br/>iti | anye vānumānasya jñānāntarākarmatve vyāghātaśceti bhāvaḥ |</p>
<p>raghuº ṭīº | yā yajjātīyeti | kriyā na sajātīyakriyā-
<br/>karmetyarthaḥ | sājātyaṃ ca bhedagarbhamato na svaprakāśatvavirodhaḥ |
<br/>nyāyeti | (jñāne jñānāntarakarmatvābhāvajñānasya jñānāntarasya
<br/>viṣayatāyā avarjanīyatvāt) jñānāntarakarmatvābhāvasyānumitiḥ
<br/>svātmanyeva taṃ gṛhṇāti jñānāntare vā | ādye kuto ghaṭādijñānānāṃ
<br/>parāprakāśyatvasiddhiḥ | dvitīye tu paraprakāśyatvamapratyūhamiti bhāvaḥ |
<br/>anyadāha | cchidāvaditi | atha vyavahārasya vyavaharttavyajñānasādhya-
<br/>tvādvyavahārānurodhāttadeva jñānaṃ tadviṣayakaṃ kalpyate, jñānāntara-
<br/>kalpane gauravāt, tadeva ca jānāmītyādyākāram, tacca bāhye
<br/>yathāyathaṃ pratyakṣādirūpamātmani svātmani ca pratyakṣameva | athāstu
<br/>manoyogajanyatvādātmani tat pratyakṣaṃ, svātmani tu katham |
<br/>manaḥsaṃyuktātmasamavāyena janyatvāditi cenna | samavetanirapekṣasya
<br/>pratyāsattitve'tītānāgatajñānagrahaṇaprasaṅgāditi cet | tadviṣayatve
<pb n="687"/>
<br/>jñānānapekṣatvāt, yadviṣayatve yajjñānaṃ jñānānapekṣaṃ tasya tatraiva
<br/>sākṣāttvāt | dvitvādipratyakṣaṃ ca dharmīndriyasannikarṣādijanyaṃ
<br/>taddhetoreva tadastviti nyāyāt | svaviṣayatvaṃ ca jñānasya
<br/>jñānattvamiva svābhāvikamutpādakasāmagrīniyamyaṃ, tattadviṣayatvaṃ tu
<br/>na tavānugatakāraṇaniyamyam, asmākaṃ tu sambhavedapi, eka-
<br/>śaktimattvena hetutvopagamāditi |</p>
<p>atrāhuḥ | pratyakṣatvaṃ hi na jñānānapekṣaviṣayatāśālitvam,
<br/>tadapratisandhānepi sākṣātkaromīti pratyayāt, paraṃ tu jātiḥ,
<br/>janye ca jñāne tanniyāmakamindriyasannikarṣajanyatvameva, jāteśca
<br/>nāṃśikatvamato nānumityāderātmani svātmani ca pratyakṣatvam |
<br/>ata eva pratyabhijñāpi na grahaṇasmaraṇātmiketi |</p>
<p><b>nāpi svagrāhakeṇa, vivecanānupapatteḥ | na hi
<br/>pramāṇagrahaṇaṃ yathārthatvaikaniyatam, apramāṇepi pramāṇā-
<br/>bhimānāt | anyathā viparyayajñānādapravṛttiprasaṅgācca |</b></p>
<p>śaṅkaº ṭīº | nanu jaḍatvena ghaṭādīnāṃ svavyavahārājanakatvepi
<br/>jñānaṃ svayameva svavyavahārajanakamastu, svasmin sati svavyavahārāda-
<br/>sati tu tadabhāvāt, svavyavahārajanakatvameva svaviṣayakatvaṃ pāri-
<br/>bhāṣikamiti cenna | vyavahārasya vyavaharttavyagocarajñānajanyatva-
<br/>niyamāt, tacca svaviṣayatāyāṃ svabhinnajñānaviṣayatāyāṃ vā satyā-
<br/>meva, tatra svajanakendriyapratyāsattyanadhikaraṇatvādeva na svaviṣayatva-
<pb n="688"/>
<br/>mato jñānāntaraviṣayatayaiva tasya vyavaharttavyatvopapatteḥ | svagrāhakeṇa
<br/>veti dvitīyaṃ pakṣaṃ dūṣayati | nāpīti | svagrāhakeṇānuvyavasāyena
<br/>prākaṭyaliṅgena vetyarthaḥ | vivecaneti | aprāmāṇyavyāvṛttaprāmāṇya-
<br/>grahānupapatterityarthaḥ | aprāmāṇyaśaṅkākalaṅkābhāvo vā vivecanam |
<br/>tathā ca prākaṭyena liṅgenānuvyavasāyena vā jñāyamānaṃ niṣkampapravṛtti-
<br/>janakaṃ na syādityarthaḥ | nanu prāmāṇyopahitajñānagrahaḥ pramāṇameva,
<br/>tathā ca kathaṃ na samāśvāsa ityata āha | na hīti | gṛhīta-
<br/>prāmāṇyameva jñānaṃ pravarttakamityabhipretyāha | anyatheti ||</p>
<p>bhagīº ṭīº | nanu varttamānaṃ svajñānaṃ na mānasam, kintu
<br/>svayameva svavyavahārajanakam, svasmin satyeva svavyavahārāt, na tu
<br/>jñānāntaramapekṣate, tadanvayavyatirekānuvidhānāt, jñānāntarā-
<br/>bhāvadaśāyāṃ svabhāvādeva svavyavahārābhāvāt, svata eva svavyavahāro-
<br/>papattau jñānāntarakalpane gauravācca, icchādivyavahāre jñānāntarā-
<br/>pekṣā'stu, vyavahārasya jñānajanyatvāt | na ca jñānamātraṃ na jñāna-
<br/>vyavahāraheturapi tu vyavaharttavyaviṣayamiti jñānavyavahāropi
<br/>tadviṣayakajñānāntarāditi vācyam | svasyaiva svaviṣayakatvāt,
<br/>yadvyavahārānukūlaśaktiyuktaṃ yajjñānaṃ tasyaiva tadviṣayakatvāt | na ca
<br/>vyavaharttavyabhinnajñānatvena vyavahārahetutvaṃ, gauravāditi |</p>
<p>maivam | svajanakendriyapratyāsattyanāśrayatvena svasya svānāśrayāt,
<br/>viṣayatvaniyāmakasyendriyasannikarṣāderabhāve svaviṣayatvānupapatteḥ,
<br/>kāraṇaṃ vinā kāryānutpādāt, pratyakṣājanyasya pratyakṣaviṣayatvā-
<pb n="689"/>
<br/>nupapatteḥ, ātmadharmapratyāsattyanāśraye pratyakṣaviṣayatāyā janakatva-
<br/>vyāptatvāt | jñānasya pratyakṣatvenendriyasannikarṣāśrayatvāt, tataśca
<br/>mānasatvāt, tasmādvivādapadamindriyajanyaṃ jñānaṃ naitajjñānaviṣayaḥ,
<br/>etajjanakendriyapratyāsattyanāśrayatvādetadajanakatvādvā, asannikṛṣṭavat,
<br/>jñānaṃ prameyamiti vyāptijñānaṃ jñānatvasāmānyapratyāsattyā svaviṣaya-
<br/>mīśvarajñānamahetukatvāt sarvaviṣayamiti svaprakāśameveti saṅkṣepaḥ |</p>
<p>svagrāhakeṇa jñātatānupapattyā jñānakalpanetyarthaḥ | vivecanam
<br/>apramāvyāvṛttajñānaṃ prāmāṇyajñānamiti yāvat, tasya viśeṣa-
<br/>darśanajanyajñānatvāt | nanu jñānakalpakena pramātvenaiva jñānasya grahaṇaṃ
<br/>viśeṣadarśanaṃ syādityata āha | na hīti | vastuto jñānamātra-
<br/>liṅgasya jñātatādeḥ prāmāṇyavyabhicārānna tatastadgrahaḥ | na ca
<br/>pramāhitajñātatāviśeṣāt, tasya prathamaṃ durnirūpatvāt, anyathā-
<br/>'pramāhitajñātatāviśeṣādaprāmāṇyasyāpi svato grahāpatteriti
<br/>bhāvaḥ ||</p>
<p>raghuº ṭīº | vivecaneti | pramāṇamevetyavadhāraṇātmano vive-
<br/>canasya vinā viśeṣadarśanamanutpatteḥ | atha prāmāṇyagrahaviṣayatva-
<br/>rūpaviśeṣadarśanāttadbhaviṣyatītyata āha | na hīti | anyatheti |
<br/>yadyapramāyāṃ na prāmāṇyagrahastadā prāmāṇyasaṃśaya iva prāmāṇya-
<br/>niścaye'pi bhramānniṣkampā pravṛttirna syāt, prāmāṇyagraheṇa bhramā-
<br/>saṃsparśādityarthaḥ ||</p>
<pb n="690"/>
<p><b>tato yadi prāmāṇyamāpātataḥ sphuredapi, tathāpi
<br/>niyamahetorabhāvāt pramāṇamevedamiti niścayaḥ kutaḥ,
<br/>sa ca mṛgyate, pāralaukikavyavahārāṅgatvāt<sup><small>1</small></sup> | śaṅkā-
<br/>nivarttanena tadapratyūhaṃ niścitameveti cet, tannivṛtti-
<br/>reva kutaḥ | pramāṇāntarāditi cet, tadapi niścaya-
<br/>phalamanyathā veti | anyathātve na śaṅkāvicchedo
<br/>niścayasādhyatvāttasya | niścayaphalatve tu yo mṛgyate
<br/>nāsau svata iti |</b></p>
<p>śaṅkaº ṭīº | doṣaṃ spaṣṭayati | tata iti | nanu sandehā-
<br/>dapi pravṛtteḥ kiṃ prāmāṇyaniścayenetyata āha | pāralaukiketi |
<br/>aihikī pravṛttirastu yathā tathā, pāralaukikī tu pravṛttirbahu-
<br/>vittavyayāyāsaphalā prāmāṇyaniścayaṃ vinā na syādevetyarthaḥ | nanu
<br/>svagrāhakādeva prāmāṇyagraho'prāmāṇyaśaṅkā tu kutaścinnivartsyatī-
<br/>tyāha | śaṅketi | tadapīti | śaṅkānivartakaṃ pramāṇamityarthaḥ |
<br/>anyathātve aniścayaphalatve | niścayaphalatva iti | yena pramāṇena
<br/>śaṅkāparibhavakṣamaḥ prāmāṇyaniścayo jananīyo na tadanuvyavasāyarūpaṃ
<br/>prākaṭyaliṅgarūpaṃ vetyarthaḥ ||</p>
<p>bhagīº ṭīº | sa ceti | yadyapi pravṛttimātre prāmāṇya-
<br/>graho nāṅgam, tathāpi bahuvyayāyāsasādhyaniṣkampapravṛttau tatheti
<br/>bhāvaḥ | nanu grāhakasāmagryā tatprāmāṇyaniścayepi aprāmāṇyaśaṅkā-
<note n="690.1"><p>ṅgatvācca iti 2 puº pāº |</p></note>
<pb n="691"/>
<br/>nivṛttimātraṃ viśeṣadarśanena kriyata ityāha | śaṅketi | niścita-
<br/>meva prāmāṇyaṃ śaṅkānivarttanenāpratyūhaṃ niṣkampapravṛttijanakaṃ kriyata
<br/>iti yojanā | anyathātva iti | tathābhūtasya pramāṇatvamityapi
<br/>mantavyam | niścayeti | asau prāmāṇyaniścayaḥ | yadi jñāna-
<br/>grāhakeṇaiva prāmāṇyagrahastadā niścite nāprāmāṇyaśaṅkā, atastadanu-
<br/>rodhādanyadeva prāmāṇyagrāhakameṣitavyamityarthaḥ ||</p>
<p>raghuº ṭīº | sphuredapītyapinā svābhipretaṃ pāramārthikama-
<br/>sphuraṇaṃ sūcitam | śaṅketyādi | tat prāmāṇyam | viparīta-
<br/>koṭiśaṅkāśūnyaṃ prāmāṇyajñānameva tanniścaya ityarthaḥ | niścayaphalaṃ
<br/>prāmāṇyaniścayasya janakam | anyathā tasyājanakam | asau
<br/>prāmāṇyaniścayaḥ |</p>
<p><b>sphuraṇamātramapi tāvadastu svata iti cet, kiṃ tena |
<br/>na caitadapi, ananusaṃhitopādherupahitapratyayāyogāt |
<br/>na ca viṣayopadhānamātraṃ prāmāṇyam, tadābhāsasādhā-
<br/>raṇyāt | api tvanubhavasya sato bhūtārthānusandhānam |
<br/>na cārthānusandhānepi tasya bhūtatvamanusandhīyate,
<br/>āropitatvavyāvarttakaviśeṣaṇānanusandhānāt | ananu-
<br/>saṃhitasya cāropasādhāraṇyāt | kvacidviśeṣopyanu-
<br/>sandhīyata iti cet, na kvāpi prāthamikena | anyathā-
<br/>'nabhyāsadaśāyāṃ tatrāpi saṃśayo na syāt | abhyāsa-
<pb n="692"/>
<br/>daśotpanne tu anusandhānaṃ vyāptigrahajanitasaṃskāra-
<br/>samudbhavasmaraṇabalena bhavat pramāṇāntaraśarīra eva pravi-
<br/>śatīti parata evāvaśiṣyate |</b></p>
<p>śaṅkaº ṭīº | tābhyāṃ prāmāṇyasphuraṇaṃ tāvadastītyataḥ
<br/>svatastvaṃ siddhamevetyāha | sphuraṇamātramiti | tato niṣkampā
<br/>pravṛttiścenna bhavati tadā kiṃ tena prāmāṇyasphuraṇenetyāha | kiṃ
<br/>teneti | nanu tathāpi tvadabhimataṃ paratastvaṃ bhagnamevetyata āha |
<br/>na ceti | viśeṣyāvṛttyaprakāratvātmakasya svaprāmāṇyasya tatrāsphuraṇā-
<br/>dityarthaḥ | prāmāṇyaghaṭakopādhyananusandhāne prāmāṇyopahitapratyayā-
<br/>sambhavādityarthaḥ | nanu ghaṭaviṣayatvameva ghaṭajñānasya prāmāṇyam,
<br/>tacca jñānagrāhakagrāhyamevetyata āha | na ceti | ghaṭabhramepi
<br/>ghaṭaviṣayakatvasambhavādityarthaḥ | tarhi kiṃ tat prāmāṇyaṃ yat
<br/>svato grahītumaśakyamityata āha | api tviti | yathārthānu-
<br/>bhavatvamityarthaḥ | yathārthatvañca viṣayatāsamānādhikaraṇaprakārāva-
<br/>cchinnatvaṃ viṣayatāvyadhikaraṇaprakārānavacchinnatvaṃ vetyarthaḥ | tarhi
<br/>tadeva svato niścīyatāmata āha | na ceti | arthaviṣayakatva-
<br/>grahepi tattvasya grahītumaśakyatvādityarthaḥ | āropitatvavyāvarttakaṃ
<br/>viśeṣaṇaṃ viśeṣyāvṛttyaprakārakatvādi | tadananusandhānañca pūrvaṃ tadanupa-
<br/>sthitatvenetyāha | āropiteti | ananusaṃhitasyeti | tadviṣayakatva-
<br/>mātrasyetyarthaḥ | kvaciditi | ghaṭa evāyamitītaravyavacchedamukhena
<br/>jāyamānajñāna ityarthaḥ | prāthamikeneti | prathamaṃ jñānagrāhiṇā
<pb n="693"/>
<br/>anuvyavasāyena jñātatāliṅgakānumānena vetyarthaḥ | kathaṃ netyata
<br/>āha | anyatheti | ayaṃ vahnirevetyaparicitavahnerapi śabdādinā
<br/>jāyamāne jñāne prāmāṇyasya svayaṃ grahaṇāpatteḥ, tathā ca prāmāṇyā-
<br/>prāmāṇyakoṭikaḥ saṃśayo na syādityarthaḥ | nanu kvacidityabhyāsa-
<br/>daśāpannameva jñānaṃ brūmaḥ, tacca svato gṛhyatām, na hi tatrāpi
<br/>saṃśayo'stītyata āha | abhyāsadaśeti | tatrāpi tajjātīyatvena
<br/>liṅgenaiva prāmāṇyaṃ gṛhyate | tathāhi | ayaṃ pṛthivītvenānubhavaḥ
<br/>pṛthivītvavati pṛthivītvaprakārakaḥ, gandhavadviśeṣyakapṛthivītvaprakāraka-
<br/>niścayatvāt pūrvapṛthivītvaprakārakaniścayavat | evamayaṃ śarīra-
<br/>tvenānubhavaḥ śarīratvavatyeva śarīratvaprakārakaḥ, karacaraṇādimadvi-
<br/>śeṣyakaśarīratvaprakārakānubhavatvādityādyūhyam | tajjātīyatvaṃ lakṣaṇa-
<br/>vadviśeṣyakalakṣyajñānatvaṃ draṣṭavyam | vyāptīti | yo gandha-
<br/>vadviśeṣyakaḥ pṛthivītvaprakārakānubhavaḥ sa pṛthivītvavatyava pṛthivītva-
<br/>prakāraka ityādiprakāreṇa yadvyāptigrahaṇaṃ tajjanito yaḥ saṃskāra-
<br/>statprabhavaṃ yatsmaraṇamityarthaḥ | pramāṇāntaramanumānam, tatraivānta-
<br/>rbhavatītyarthaḥ ||</p>
<p>bhagīº ṭīº | nanu kvacidagre saṃśayābhāvāt pūrvaṃ prāmāṇya-
<br/>niścayo bhavatyeva, māyāliṅgini sati jhaṭiti parivrājakabuddhi-
<br/>vadityāha | sphuraṇamātramapīti | tādṛśasya prāmāṇyagrahasya viśeṣa-
<br/>darśanājanyasyāpramāṇasādhāraṇatayā na niṣkampapravṛttyaṅgatvamityāha |
<br/>kiṃ teneti | viśeṣyāvṛttyaprakārakatvaṃ na jñānamātragrāhiṇā gṛhītuṃ
<pb n="694"/>
<br/>śakyamityāha | ananusaṃhiteti | viśeṣo viśeṣyāvṛttyaprakāraka-
<br/>tvam | ananusaṃhitasyeti | tadviṣayajñānatvamātrasya cetyarthaḥ |
<br/>kvaciditi | karatalajñānādāvabhyāsadaśāpanna ityarthaḥ | prāthamikena
<br/>jñānagrāhakeṇetyarthaḥ | anyatheti | yadyanabhyāsadaśāpannadharmyeva na
<br/>gṛhītaḥ, kutaḥ saṃśayaḥ, dharmijñānasya taddhetutvāt, tadgrahe tu tatprā-
<br/>māṇyasyāpi niścayāditi kutaḥ saṃśayaḥ | abhyāseti | jhaṭiti
<br/>liṅgānusandhānaprabhavatvenāpyupapadyamānaṃ na svatastvamākṣipatītyarthaḥ |
<br/>parata eveti |</p>
<p>nanu svagrāhyatvepi kadācit paragrāhyatvāt svasyāpyanyā-
<br/>pekṣayā paratvāt bhaṭṭamate paragrāhyatvācca siddhasādhanam | na ca
<br/>grāhyaprāmāṇyāpekṣayā paratvaṃ prāmāṇyagrāhakasyāpi grāhyaprāmāṇyatayā
<br/>tadapekṣayā paratvābhāvāt agrāhyaprāmāṇyāpekṣayā parattve grāhyaprāmāṇya-
<br/>syāprāmāṇyopapatteḥ | kiñci prāmāṇya parato jñāyate, anabhyāsa-
<br/>daśāyāṃ sāṃśayikatvādityanumānamanaikāntikaṃ, jñāne niścite'pi
<br/>prāmāṇyasaṃśayāhitasaṃśayaviṣayatvāt | na ca jñānadharmatvena hetu-
<br/>rviśeṣaṇīyaḥ, tathā sati yatra jñānaviṣayaprāmāṇyasandehe niścita-
<br/>syāpi jñānadharmasya saṃśayitatvaṃ tatrānaikāntikam, anabhyāsadaśāyā-
<br/>miti viśeṣaṇamasiddhivārakatvādvyartham |</p>
<p>maivam | anabhyāsadaśāpannajñānaprāmāṇyaṃ na svāśrayagrāhyam,
<br/>svāśraye satyapi taduttaratṛtīyakṣaṇavarttisaṃśayaviṣayatvāt, aprāmāṇya-
<br/>saṃśayājanyasaṃśayaviṣayatvādvā, aprāmāṇyavat, arthe niścite'pi
<br/>na niścayānantaratṛtīyakṣaṇe'rthasaṃśayo na vā prāmāṇyasaṃśayaṃ
<pb n="695"/>
<br/>vineti na vyabhicāra ityarthāt | na ca svapadasya prāmāṇyamātrapara-
<br/>tvāttadagrāhyatve bādhaḥ, svapadasya sambandhiśabdatvena samabhivyāhṛta-
<br/>paratvāt, anyathā parasyāpi svatvāt svasyāpi paratvāt svataḥ
<br/>parato veti saṃśayo na syāt | vistarastvanyatra ||</p>
<p>raghuº ṭīº | kiṃ teneti | vinā viparītaśaṅkānirāsaṃ
<br/>prāmāṇyajñānamātrasya niṣkampapravṛttyakṣamatvādityarthaḥ | ghaṭo jñāta
<br/>iti pratyakṣaṃ na jñānasya vaiśiṣṭyamavagāhate, nayanāderātmaguṇā-
<br/>grāhakatvāt, manasaśca bahirasvātantryāt, atīndriyatvācca jñānasya,
<br/>parantvatiriktāyā eva jñātatāyāḥ, sā ca viśeṣaṇaprakārikā
<br/>viśeṣyavṛttirayaṃ ghaṭatvena jñāta ityanubhavāt | janyate ca samāna-
<br/>prakārakeṇa svāśrayaviśeṣyakeṇa jñānena | tayā cānumīyamāne
<br/>jñāne<sup><small>1</small></sup> pramātvameva siddhyati | tathā hi | iyaṃ jñātatā ghaṭaviśe-
<br/>ṣyakaghaṭatvaprakārakajñānajanyā, ghaṭaniṣṭhaghaṭatvaprakārakajñātatātvāt, yā
<br/>yanniṣṭhā yatprakārikā jñātatā sā tadviśeṣyakatatprakārakajñānajanyā,
<br/>yathā paṭaniṣṭhā paṭatvaprakārikā jñātatā paṭaviśeṣyakapaṭatvaprakāraka-
<br/>jñānajanyeti sāmānyato, viśeṣato vā yathā ghaṭāntare ghaṭatvaprakārikā
<br/>jñātateti, avagāhate cendriyasannikarṣādivaśāt prāthamikamiva
<br/>jñātatāvagāhyapi pratyakṣaṃ dharmiṇo viśeṣaṇavattām | ata eva cāyaṃ
<br/>ghaṭo ghaṭatvena jñāta ityanubhavaḥ | ata eva cāpramāpi prametyeva
<note n="695.1"><p>jñānaṃ pramātvenaiva siddhyati 1 puº pāº |</p></note>
<pb n="696"/>
<br/>gṛhyate doṣavaśāt prāthamikasyeva caramasyāpi pratyakṣasya dharmiṇyasa-
<br/>dviśeṣaṇavaiśiṣṭyāvagāhitvena liṅgabhramāditi bhāṭṭāḥ |</p>
<p>tadasat | atiriktāyāṃ jñātatāyāṃ pramāṇābhāvāt | ayaṃ
<br/>mayā jñāta iti kartturiva kriyāyā apyunayabalenaiva bhānasambhavāt,
<br/>anyathākhyātivādināmupanītabhānasyāvaśyakatvāt | ata evāyamiṣṭa
<br/>ityādiranubhavaḥ | na ca jñānamatīndriyaṃ, mānābhāvāt, ghaṭamicchā-
<br/>mītivadghaṭaṃ jānāmīti pratyakṣasya sarvānubhavasiddhatvādityanyatra
<br/>vistṛtam | sāmānyato vyāptiśca yattadarthayoranugatayorabhāvenāsambha-
<br/>vinī | viśeṣato vyāptiśca sādipadārthapramāyāṃ duravadhāraṇeti |</p>
<p>anuvyavasāyena vyavasāye gṛhyamāṇe tadupanītaṃ yathopasthitameva
<br/>viśeṣyaṃ viśeṣyatvena viśeṣaṇaṃ ca prakāratvena tatra viśeṣaṇībhūya
<br/>bhāsate, upasthite ca viśiṣṭe viśeṣaṇaparityāge hetvabhāvāt |
<br/>viśeṣyatvaprakāratvayośca pūrvānupasthitayoreva prakāratāyā ubhayavādi-
<br/>siddhatvāt | ata evemaṃ ghaṭatvena parvataṃ vahnimattvena jānāmī-
<br/>tyādiko'nubhavo lokānām | tathā ca tadvadeva ghaṭaṃ ghaṭatvena
<br/>jānāmītyanuvyavasāyādghaṭaviśeṣyakatvāvacchinnaṃ ghaṭatvaprakārakatvaṃ
<br/>prāmāṇyaṃ tena gṛhyata iti miśrāḥ |</p>
<p>atra vadanti | anabhyāsadaśāyāmanuvyavasāyānantaraṃ prāmāṇya-
<br/>sandehasya sarvānubhavasiddhatvādvinā ca prāmāṇyasandehaṃ niścite
<br/>sandehasya sarvathaivānupapattestaddharmaviśiṣṭaviśeṣyakatvāvacchedena tatpra-
<br/>kārakatvamanuvyavasāyena na gṛhyata ityeva (phalabalāt) kalpyate,
<br/>ananyagatikatvāt | gṛhyate ca viśeṣyatāvacchedakaviśiṣṭaviśeṣya-
<pb n="697"/>
<br/>katvāvacchedena viśeṣaṇaprakārakatvam | tenemaṃ ghaṭatvena jānāmī-
<br/>tyanubhavo na viruddhyate | pramuṣṭatattāṃśakasya ca smaraṇasya ghaṭaṃ
<br/>smarāmi ghaṭatvena vā smarāmītyādikonubhavo na tu ghaṭaṃ ghaṭatvene-
<br/>tyādikaḥ, tadviśeṣyakatvatatprakārakatvayoranupasthitayoḥ prakāratvā-
<br/>yogāt sambandhavidhayaivānuvyavasāye bhānam, tena tatprakārakaḥ
<br/>prāmāṇyasandeho na viruddhyate | koṭidvayasmārakaṃ ca ghaṭatvajñāna-
<br/>tvādisādhāraṇadharmadarśanamityapi kecit ||</p>
<p><b>tatrāpyanavastheti cet, na tāvadasau dṛṣṭāntadvārikā,
<br/>prāgeva tanniścayāt | phaladvārikā tu syādapi, yadi
<br/>prāmāṇyamavaśyaniśceyamabhyupeyate | ajñātaprāmāṇyena
<br/>kathaṃ paraprāmāṇyavedanamiti cet, yathā viṣayasaṃve-
<br/>danam | astu tarhi dharmiliṅgadvārikā, tābhyā-
<br/>maniścitābhyāmananumānāt tanniścayasya ca prāmāṇya-
<br/>niścayamantareṇānupapatteḥ | na | dvaitābhāvāt | yatra hi
<br/>liṅgajñāne dharmijñāne vā tathyātathyabhāvena dvaitamupa-
<br/>labhyate tatra tathyatvāniścaye liṅgamābhāsaśaṅkākrānta-
<br/>tayā na niścīyate, yatra tu tajjñānaṃ tadekaniyataṃ
<br/>tatra tāvataiva liṅganiścayaḥ, tadābhāsaśaṅkānutthānāt |
<br/>ekakoṭiniyato hyanubhavo niścayaḥ | jñānataddharmagrāhiṇi
<br/>ca jñāne na dvaitamiti vyavasthitireva | prāmāṇya-
<pb n="698"/>
<br/>niścayastu tasyāpi parata eveti nyāyasampradāyaḥ | ita
<br/>eva viśeṣāttādṛśasya svata eveti tātparyācāryāḥ |</b></p>
<p>śaṅkaº ṭīº | tatrāpīti | tajjātīyatvena liṅgena prāmāṇya-
<br/>grahe'pītyarthaḥ | na tāvaditi | dṛṣṭāntībhūtaṃ yatprāktanaṃ pṛthivītva-
<br/>prakārakaṃ jñānaṃ tasyāpīdānīmeva prāmāṇyaṃ grāhyamevaṃ tatra tatrā-
<br/>pītyanavasthā tāvanna bhavati, prāgeva tatprāmāṇyagrahādityarthaḥ | nanu
<br/>tajjātīyatvādinā liṅgena yā'numitiridānīmutpadyate sāpi
<br/>gṛhītaprāmāṇyā paraprāmāṇyaṃ niścāyayatyeva, sāpi sāpīti
<br/>phaladvārikā'navasthā syādityata āha | phaladvāriketi | prāmāṇya-
<br/>syāvaśyajñeyatvānabhyupagamādeva neyamanavasthetyarthaḥ | yatheti | na hi
<br/>gṛhītaprāmāṇyameva jñānamarthaniścāyakam, tathā sati prathamamartha-
<br/>niścayopi na syāditi bhāvaḥ | dharmīti | pakṣajñānaliṅga-
<br/>jñānadvāriketyarthaḥ | anavasthāmeva sphorayati | tābhyāmiti |
<br/>dvaitābhāvāditi | prāmāṇyānumitau dharmi tāvajjñānameva, tadviṣayaṃ
<br/>ca jñānamanuvyavasāyarūpaṃ, tatra ca dvaitaṃ prāmāṇyāprāmāṇyobhayarūpatvaṃ
<br/>tacca nāsti, anuvyavasāyasya prāmāṇyaikaniyatatvāttatrāprāmāṇya-
<br/>śaṅkānudayānna tatrāpi prāmāṇyagrahāpekṣetyarthaḥ | tarhi dharmijñānaṃ
<br/>liṅgajñānaṃ vā na kvāpi parīkṣyetetyata āha | yatra hīti |
<br/>tadekaniyatam prāmāṇyaikaniyatam | tāvataiva agṛhītaprāmāṇyajñāna-
<br/>mātreṇaiva | kuta etadityata āha | tadābhāseti | dvaitābhāvāditi
<br/>saṅgrahavyākhyānamupasaṃharati | ekakoṭīti | nanvevamanuvyavasāya-
<br/>prāmāṇye svatastvaṃ samāyātamityapasiddhānta ityata āha |
<pb n="699"/>
<br/>prāmāṇyeti | yadi vyasanitayā tatra prāmāṇyamanumīyate tadā
<br/>tatprāmāṇyamanumānādeva gṛhyate nyāyanaye prāmāṇyasya nityānu-
<br/>meyatvādityarthaḥ | nanvanumānasya nirastasamastavibhramāśaṅkasya svata
<br/>eva prāmāṇyamiti kathaṃ ṭīkā, kathaṃ vā tavāpi tatra tādṛśameva
<br/>vyākhyānamata āha | ita eveti | tatrāpi svataḥ prāmāṇya-
<br/>maprāmāṇyaśaṅkānāspadatvaṃ ṭīkākṛttātparyaviṣayo mamāpi tadabhi-
<br/>prāyakameva tatra tathā vyākhyānamityarthaḥ ||</p>
<p>bhagīº ṭīº | nanu yadi prāmāṇyaṃ parato jñāyeta tadā
<br/>prāmāṇyānumiterapi prāmāṇyaniścayārthaṃ tatprāmāṇyānumānapāra-
<br/>mparyāt phalamukhyanavasthā vyāptipakṣaliṅgajñāne svaviṣayaniścayārthaṃ
<br/>prāmāṇyānumānapāramparyācca kāraṇamukhī sā syādityata āha |
<br/>anavastheti | tatra vyāptiniścaye dṛṣṭāntadvārikāmanavasthāṃ nirā-
<br/>karoti | na tāvaditi | vyāptigrahaviṣayadṛṣṭāntajñānasya pūrvameva
<br/>dṛṣṭāntāntareṇa niścitaṃ prāmāṇyamanyathānumitireva na syādevaṃ tatra
<br/>tatrāpītyanāditaiva tatra parihāra ityarthaḥ | phaladvārikāṃ tāmapā-
<br/>karoti | phaleti | phalaṃ prāmāṇyānumitiḥ | agṛhīta-
<br/>prāmāṇyaiva prāmāṇyānumitiḥ svaviṣayaṃ prāmāṇyaṃ niścāyayatīti
<br/>na tatprāmāṇyānusaraṇamityarthaḥ | ajñāteti | anyathā vyavasāyopya-
<br/>gṛhītaprāmāṇya eva svaviṣayaṃ niścāyayati, kiṃ viṣayaniścayārthaṃ
<br/>prāmāṇyagraheṇeti bhāvaḥ | yatheti | yathā vyavasāyādagṛhīta-
<br/>prāmāṇyādapi viṣayaniścaya ityarthaḥ | na brūmo jñānaprāmāṇyā-
<pb n="700"/>
<br/>devārthaniścayaḥ, kintu yatrāprāmāṇyaśaṅkā nāsti karatalādijñāne,
<br/>tatra tata evārthaniścaye niṣkampapravṛttiḥ, yatra tu prāmāṇye
<br/>jñāne'prāmāṇyaśaṅkā tatra tatprāmāṇyaniścayādeva prāmāṇyaniścayaḥ, evaṃ
<br/>yāvadaprāmāṇyāśaṅkaṃ prāmāṇyānumitiḥ | na caivamanavasthā, carama-
<br/>prāmāṇyajñānasya jñānābhāve prāmāṇyasaṃśayānavaśyambhāvāditi tu
<br/>sāram | pakṣādimukhīṃ tāmutthāpayati | astviti | dvaiteti |
<br/>yatra viśeṣadarśanagranthopasthito'prāmāṇyaśaṅkāyā abhāvastatra vyavasāyā-
<br/>devārthaniścayaḥ, dharmijñāne sādhyavyāpyatayā'vadhṛtajñāne ca nāprāmāṇya-
<br/>śaṅketyarthaḥ | jñāneti | na hyajānanneva jānāmītyanuvyavasyati, na
<br/>vā sākṣātkāri jñānamanuminomītyanuvyavasyatītyanuvyavasāye śaṅkāyā
<br/>abhāvānna tatprāmāṇyānusaraṇamiti nānavasthetyarthaḥ | evamaprāmāṇya-
<br/>śaṅkāyā abhāvāttata eva yadyapi niṣkampā pravṛttistathāpi
<br/>prāmāṇyaṃ tatrānumānagamyameva, tasya nityānumeyatvādityata āha |
<br/>prāmāṇyeti | anumānasya nirastasamastavibhramāśaṅkasya svata eva
<br/>prāmāṇyamiti ṭīkāvirodhaṃ pariharati | ita eveti | dhūmavati
<br/>vahnijñānatvamanumiteḥ prāmāṇyaniyatamanuvyavasāyenopanītam | svato
<br/>viśeṣadarśanānna tatrāprāmāṇyaśaṅketi | prāmāṇyaniścayādivā-
<br/>'prāmāṇyaśaṅkāvirahārthaṃ niścitya niṣkampaḥ pravarttata ityabhi-
<br/>prāyastasyetyarthaḥ ||</p>
<p>raghuº ṭīº | prāgeveti | dṛṣṭānte ca kvaciddṛṣṭāntāntareṇa
<br/>kvacicca prakāravyāpyavadviśeṣyatvenopasthite jñāne manasaiva prāmāṇya
<pb n="701"/>
<br/>paricchidyate | aprāmāṇyamiva prakārābhāvavadvyāpyavadviśeṣyakatvenopa-
<br/>sthite vijñāna iti | yatheti | dharmiṇi viparītakodyanullekhi
<br/>vijñānaṃ niścayaḥ, sa cāprāmāṇyagrahānākrāntastatkāryamarjayati,
<br/>kvaciccāprāmāṇyaśaṅkotsārakatvena prāmāṇyaniścaya upayujyate, na tu
<br/>tena vinā tasya svaviṣayaniścayatvamevāpaiti, anyathā prāmāṇya-
<br/>niścayasyāpi tathātvārthaṃ prāmāṇyaniścayānusaraṇe'navasthāprasaṅgāditi
<br/>bhāvaḥ | dharmīti | dharmī pakṣaḥ | prāmāṇyaniścayamiti | aprāmāṇya-
<br/>śaṅkākalaṅkitatvāditi bhāvaḥ | śaṅkotpādāsambhavena nirākurute |
<br/>na dvaitābhāvāditi | jñānataddharmagrāhiṇi ca jñāna iti jāgara-
<br/>sākṣātkāramadhikṛtya | nanvevamanumānasya nirastasamastavibhramā-
<br/>śaṅkasya svata eva prāmāṇyamiti ṭīkāvirodha ityata āha | ita
<br/>eveti | viśeṣadarśanagrastatvenāprāmāṇyaśaṅkānudayātsvata eveti
<br/>tattātparyamityarthaḥ | viśeṣaśca vyāpyavati vyāpakajñānatvam, tacca
<br/>liṅgopahitalaiṅgikabhānādanuvyavasāyagamyamiti ||</p>
<p><b>syānmatam | etadeva tu kathaṃ niśceyaṃ yadevambhūtameka-
<br/>koṭiniyatameva yāvatā tatrāpyanavasthitiriti cenna |
<br/>vyāptijñānasya sākṣādātmanyapravṛttāvapi sarvopasaṃhāreṇa
<br/>yamupādhimādāya pravṛttistaddharmavattvāt tajjātīyatvaṃ
<br/>hi tatropādhistacca tatrāpyaviśiṣṭamanuvyavasāyatvāt |
<br/>na ca sāmānyato niyamaniścaye tadāliṅgite viśeṣe
<br/>dvaitaśaṅkāvakāśaḥ | yathā vācakaḥ śabda iti svātmano
<pb n="702"/>
<br/>vācakatvaṃ na sākṣādvidhatte vṛttivirodhāt, tathāpi
<br/>sāmānyena yamupādhimadhikṛtya pravṛttaḥ śabdastadvattvāt
<br/>śabdaśabdo vācako na veti śaṅkayā na paribhūyate
<br/>nāpyanavasthetyevamihāpīti |</b></p>
<p>śaṅkaº ṭīº | nanvanuvyavasāyaḥ prāmāṇyaikaniyata ityapi
<br/>niścayaḥ kathaṃ syāttatrāpyanumityapekṣāyāṃ punaranavasthaiveti śaṅkate |
<br/>syānmatamiti | yo yo'nuvyavasāyaḥ sa sarvaḥ pramāṇamevetyanu-
<br/>vyavasāyatvāvacchedena gṛhītā vyāptiḥ prakṛtā'nuvyavasāyasyāpyanu-
<br/>vyavasāyatvenaiva tajjātīyatvena liṅgenānuvyavasāyaprāmāṇyānumāna-
<br/>mityarthaḥ | nanvevaṃ sarvatrānuvyavasāye prāmāṇyānumitirāyātetyana-
<br/>vasthaiva punarityata āha | na ceti | atrāprāmāṇyaśaṅkaiva nodeti
<br/>yatra tvanumitīcchā tatrāyaṃ prakāra ityarthaḥ | atrānurūpamudā-
<br/>haraṇamāha | yathā ceti | śabdatvāvacchedenaiva vācakatvagrahe śabda-
<br/>śabdasyāpi vācakatvaṃ paricchidyata evātastatra yathā na śaṅkā
<br/>tathā prakṛte'pītyarthaḥ ||</p>
<p>bhagīº ṭīº | vyāptijñānamukhīmanavasthāmutthāpayati |
<br/>syānmatamiti | sādhyaliṅgayorvyāptijñānaprāmāṇyānumitiparamparāyā-
<br/>manavasthetyarthaḥ | sākṣāditi | yadyapi vyāptijñānamasādhāraṇa-
<br/>tadvyaktitvādirūpapuraskāreṇa na svaviṣayam, tathāpi sādhāraṇa-
<br/>rūpapuraskāreṇa tathetyarthaḥ | tatrāpīti | vyāptijñānagrāhiṇi
<br/>jñāne'pyanuvyavasāyatvaṃ sādhāraṇamevetyarthaḥ | na ceti | yatsāmānye
<pb n="703"/>
<br/>yanniścayastadvati viśeṣe na tatsaṃśayaḥ, vyāpyatāvacchedakarūpavattayā
<br/>jñānasyaiva saṃśayapratibandhakatvādityarthaḥ | etadevānurūpadṛṣṭāntena
<br/>spaṣṭayati | yathā ceti ||</p>
<p>raghuº ṭīº | nanu dharmijñānādau kuto na prāmāṇyasaṃśayaḥ, kiṃ
<br/>sādhāraṇadharmavirahāduta viśeṣadarśanāt, nādyaḥ, jñānatvādereva
<br/>sattvāt, viśeṣaśca prāmāṇyaṃ tasya darśanaṃ cānumitiḥ, sā
<br/>ca pakṣādijñānasāpekṣā, tatrāpyaprāmāṇyaśaṅkānirāsastatprāmāṇyānu-
<br/>miterityevamanavastheti śaṅkate | syānmatamiti | na kevalaṃ koṭi-
<br/>niścaya eva viparītaśaṅkāpratibandhako'pi tu vyāptyādidarśanamapī-
<br/>tyāśayena nirākurute | na vyāptīti | sākṣāt viśiṣya |
<br/>ātmani viśeṣātmani | prakṛte anuvyavasāyadharmijñānādau |
<br/>taddharmavattvāt pravṛttiriti yāvat | anuvyavasāyatveti | dharmi-
<br/>jñānatvavyāpyavadviśeṣyaka-vyāpaka-jñānatvayorapyupalakṣakam | sāmānyataḥ
<br/>prāmāṇyaniścayepi viśeṣataḥ kathaṃ na tatsaṃśaya ityata āha | na
<br/>ceti | yathā dhūmatvāvacchedena vahnivyāpyatvaniścaye'yaṃ dhūmo vahni-
<br/>vyāpyo na veti yathā vā karacaraṇādikaṃ sthāṇutvābhāvavyāpyamiti
<br/>niścaye'yaṃ karacaraṇādimāniti grahe'yaṃ sthāṇurna veti na saṃśaya
<br/>iti | vistṛtaṃ cedamanyatra | vācakaḥ śaktaḥ śabdo'rthapratyāyakaḥ ||</p>
<p><b>tarkāścātra bhavanti | yadi dharmijñānaṃ vyabhicaret,
<br/>nirālambanamasadālambanaṃ vā bhavet, niṣiddhaṃ ca tat |
<pb n="704"/>
<br/>yadyanuvyavasāyo vyabhicaret, tadārthakarmakopi na
<br/>syāt, jñānetarasyārthaprāvaṇyābhāvāt | yadi tajjātīyaṃ
<br/>vyabhicaret avyabhicāro na kvacidvyavatiṣṭheta | tadavyava-
<br/>sthitau vyabhicāropi na syāt, anyathākhyātirūpatvā-
<br/>ttasya, tattvasthitau cānyathātvaṃ syāt, tadavadhikatvāt |</b></p>
<p>śaṅkaº ṭīº | atreti | dharmijñānaṃ pramāṇameva, anuvyavasāyaḥ
<br/>pramāṇameva, lakṣaṇavallakṣyajñānamavyabhicāryevetyādau | prathamavyāptau
<br/>tarkamāha | yadīti | dvitīyavyāptāvāha | yadyanuvyavasāya iti |
<br/>vyabhicaret vyavasāyamantareṇa syādevetyarthaḥ | arthakarmako na bhave-
<br/>diti | arthaṃ bāhyaṃ karmatayā nollikhet, vyavasāyamantareṇa manasa-
<br/>statrāsāmarthyāt | etadevāha | jñānetarasyeti | arthapravaṇaṃ jñānaṃ
<br/>viṣayīkurvata eva tasyārthakarmatvopapatteḥ | tṛtīyavyāptāvāha |
<br/>yadi tajjātīpamiti | tadavadhitvāditi | tattvasāpekṣatvādanya-
<br/>thātvasyetyarthaḥ ||</p>
<p>bhagīº ṭīº | tarkāścātreti | idaṃ jñānaṃ yadi viśeṣyāvṛttya-
<br/>prakārakaṃ na syādajñānaṃ viśeṣyāvṛttiprakārakaṃ vā syāt, anuvyava-
<br/>sāyo yadi vyabhicaret jñānaviṣayakaḥ sākṣātkāro (vā) na syāt,
<br/>anarthapravaṇasyārthapravaṇatayā sākṣātkārāsambhavāt, sāmagrīvirodhāt,
<br/>gandhavati pṛthivījñānatvaṃ yadi gandhaviṣayavṛtti na syāt, jñānavṛtti
<br/>na syāditi krameṇāpādanārthaḥ | tadavyavasthitāviti | pṛthivī-
<pb n="705"/>
<br/>jñānatvaṃ yadyavyabhicārivṛtti na syāt jñānamātranirūpitaviṣayatve
<br/>sati vyabhicārivṛtti na syādityarthaḥ ||</p>
<p>raghuº ṭīº | vyabhicaret sadviṣayakaṃ na syāt | nirālambana-
<br/>miti svamatena | asadālambanamiti bauddhanayena | atrāpādake
<br/>jñānatve satīti draṣṭavyam | anyataratvenāpādyatā ityapi kaścit |
<br/>vyabhicaret jñānaviṣayako na syāt | arthakarmakaḥ arthapravaṇakarmakaḥ |
<br/>icchāderapyarthapravaṇatvamate tu icchādyaviṣayatvenāpādakaṃ viśeṣaṇīyam |
<br/>tajjātīyaṃ vyāpyavati vyāpakajñānam | gandhavati pṛthivītvaprakārakaṃ
<br/>jñānaṃ yadi pṛthivyāṃ pṛthivītvaprakārakaṃ na syāt gandhavati
<br/>pṛthivītvaprakārakaṃ na syāt yadi pṛthivīmātraviśeṣyakaṃ na syāt
<br/>gandhavanmātraviśeṣyakaṃ na syāt yadi pṛthivīmātraviśeṣyakaṃ na syāt
<br/>gandhavadviśeṣyakaṃ na syādityādi | pṛthivītvavyāpyavadviśeṣyakasyāpi
<br/>pṛthivyaviśeṣyakatve pṛthivīpramāmātravilope pṛthivyasiddhyā pṛthivī-
<br/>bhinnāsiddhau pṛthivībhinne pṛthivītvaprakārakatvamaprāmāṇyamapi na
<br/>siddhyet | evamanyatrāpīti ||</p>
<p><b>etena svapnajāgarāvasthayoraviśeṣa iti nirastam |
<br/>asatkhyāterātmakhyāteśca <sup><small>1</small></sup>nirākṛtatvāt, anyathā-
<br/>khyāteśca tattvakhyātivyavasthāmantareṇānupapatteriti | sā
<br/>ca jāgarepi yadi na syāt, na syādeveti |</b></p>
<note n="705.1"><p>pratiṣedhāt iti 1 puº pāº |</p></note>
<pb n="706"/>
<p>śaṅkaº ṭīº | eteneti | tathyātathyavibhāgavyavasthāpane-
<br/>netyarthaḥ | yadvā bhramasyānyathākhyātitvavyavasthāpanenetyarthaḥ | tathā ca
<br/>jāgarajñānaṃ na pramā jñānatvāt svapnajñānavadityādīnāmanavakāśa
<br/>iti bhāvaḥ | svapnajñānānāmaprāmāṇyamanyathākhyātirūpatayaiva vācyam |
<br/>sā ca tattvakhyātipūrvikaiva, tattvakhyātiśca jāgarāvasthajñānaviśeṣa
<br/>evetyāha | asatkhyāteriti ||</p>
<p>bhagīº ṭīº | jāgarajñānamapramā jñānatvādityapramāsādhakaṃ
<br/>pramātvopasthitau na sambhavatītyāha | eteneti ||</p>
<p>raghuº ṭīº | jāgarapratyayo bhrāntaḥ, pratyayatvāt, svapna-
<br/>pratyayavaditi mataṃ nirasyati | eteneti | yatkiñcijjāgara-
<br/>pratyayasya bhrāntatve sādhye siddhasādhanam, yāvatāṃ tathātve caitadanu-
<br/>mitiprāmāṇyāprāmāṇyābhyāṃ vyāghāta iti ||</p>
<p><b>tathāpi kathamanayoravasthayorvibhāgaḥ karttavya iti
<br/>cenna | lokasiddhatvāt | kimanayorlakṣaṇamiti cet,
<br/>kartṛkarmakaraṇadeśakālaprabandhabādhaḥ kākatālīyasamvāda-
<br/>vān svapnasya, prabandhe kākatālīyaḥ kasyacideva
<br/>viṣayasya bādho jāgarasyeti | etena bādhyaprabandho-
<br/>'vasthāviśeṣaḥ svapnaḥ prabandhabādhakādirvādhyamāna-
<br/>prabandhānto jāgaritamityapi draṣṭavyamityeṣā dik |</b></p>
<pb n="707"/>
<p>śaṅkaº ṭīº | bhavedevaṃ yadi lakṣaṇabhedo'nayoravasthayoḥ
<br/>syādityata āha | tathāpīti | nanu lokasyāpi bhedavyavasthiti-
<br/>rlakṣaṇādhīnetyāha | kimiti | ahaṃ dhavalagṛhe madhyāhne hastena
<br/>pāyasaṃ bhuñja ityatra kartrādīnāṃ sarveṣāṃ bādhaḥ | nanu sarvabādhe
<br/>kathaṃ jñānaṃ nirālambanaṃ kathaṃ vā'nyathākhyātiḥ kutra vā''ropaḥ
<br/>kathaṃ vā jāgarānantaramapi kvacidapi samvāda ityata āha |
<br/>kākatālīyeti | anyathānupapattyaivāropaviṣayāṇāmantato bahi-
<br/>rarthādīnāṃ mandataratamādibhāvena śabdādyupalambhāditi bhāvaḥ |
<br/>svapnasyeti | lakṣaṇamityanuvarttanīyam | evaṃ jāgarasyetyatrāpi |
<br/>eteneti | lakṣaṇāntareṇa vibhāgavyavasthāpanenetyarthaḥ | avasthā-
<br/>viśeṣa iti | siddhopaplutāntaḥkaraṇāvasthāviśeṣaḥ, tathā svapna-
<br/>vahanāḍīviśeṣasaṃyogajaṃ jñānaṃ svapnaḥ | taditarajñānaṃ jāgaraḥ |
<br/>svapnatvajāgaratve jātiviśeṣau vā | na cānumititvādinā parā-
<br/>parabhāvānupapattiḥ, sarvasvapnānāṃ sākṣātkā(rya)risvabhāvarūpatvāt |
<br/>ata eva na smṛtitvasāṅkaryamapīti bhāvaḥ ||</p>
<p>bhagīº ṭīº | bādhyaḥ prabandho yasyetyarthaḥ | prabandhasya
<br/>svapnasyaiva yadvādhakaṃ tadādau yasya, bādhyaḥ prabandhaḥ svapna evānte
<br/>yasya tattathetyarthaḥ | yadyapyetadyathāśrutamavyāpakamativyāpakaṃ ca,
<br/>tathāpi svapnavahanāḍīsaṃyogajaṃ jñānaṃ svapnaḥ, tadanyajñānaṃ jāgaraḥ |
<br/>jātiviśeṣo vā | na cānumititvena parāparabhāvānupapattiḥ,
<pb n="708"/>
<br/>svapne'numityasiddheḥ, nidrāsahakāriṇā manasā sarvatra viṣaye
<br/>sākṣātkāritvasyaivotpādāt ||</p>
<p>raghuº ṭīº | lokaprasiddhasyāpi vinā lakṣaṇaṃ vibhāgo'-
<br/><sup><small>1</small></sup>nupapanna ityāśayena pṛcchati | kimiti | svapnavahanāḍīmanaḥ-
<br/>saṃyogajanyaṃ tannāḍīsaṃyuktamanojanyaṃ vā jñānaṃ svapnaḥ | svapnavahatvaṃ
<br/>tu nāḍīgato jātiviśeṣaḥ | svapnatvaṃ mānasatvavyāpyo jātiviśeṣo
<br/>vinaiva ca smaraṇamadṛṣṭodbuddhasaṃskārasahitānmanasastādṛśaṃ jñāna-
<br/>mutpadyate | cākṣuṣatvādivadanumititvādikamapi saṃskāravaśāttatrā-
<br/>ropyata ityanye | svapnabhinnaṃ jñānaṃ jāgara iti ||</p>
<p><b>tasmāttathyameva viśvaṃ, mandaprayojanatvāttu satvarai-
<br/>rmumukṣubhirupekṣitamiti yuktamutpaśyāmaḥ | tarhi
<br/>naiyāyikānāṃ jagatparirakṣaṇe koyamabhiniveśātiśaya
<br/>iti cet, sahasaiva tadupekṣāyāṃ nyāyābhāsāvakāśe
<br/><sup><small>2</small></sup>pramāṇamātraviplavo bhavet, tathā ca nyāyaruciḥ
<br/>prekṣāvānna tattvamadhigacchediti bhiyeti |</b></p>
<p>śaṅkaº ṭīº | prakṛtamupasaṃharati | tasmāditi | tarhi
<br/>vedāntināṃ prapañcamithyātvapravādaḥ kinnibandhana ityata āha |
<note n="708.1"><p>'śakya iti 2 puº pāº |</p></note>
<note n="708.2"><p>nyāyamārgaviplavo iti 1 puº pāº |</p></note>
<pb n="709"/>
<br/>mandaprayojanatvāditi | upaniṣadabhyāsajanitātmasākṣātkārā
<br/>vedāntino mokṣāya tvaramāṇāḥ prapañcavicāre prayojanābhāva-
<br/>mākalayantastatrodāsata ityarthaḥ | tarhi naiyāyikā api mumukṣava-
<br/>steṣāṃ kathamatrāgraha ityata āha | tarhīti | śravaṇānantaraṃ
<br/>yanmananaṃ tatrānvīkṣikīpravṛttistatra manane hetudṛṣṭāntapakṣavyāptyādi-
<br/>jñānaṃ pramārūpaṃ prayojakaṃ, pramā ca yathārthānubhavarūpeti prapañcasatyatve
<br/>paraṃ tadupapadyata iti tadartho'bhiniveśa ityarthaḥ ||</p>
<p>bhagīº ṭīº | prakṛtamupasaṃharati | tasmāditi | samprati
<br/>loko'loko yajño'yajña ityādi śrutivirodhaṃ pariharati |
<br/>mandeti | utpannatattvasākṣātkārasya lokopajīvanamaphalamiti
<br/>śrutestātparyamityarthaḥ | nanvevaṃ tattvasākṣātkārāt prāk kimarthaṃ
<br/>tasya lokopajīvanamityata āha | tarhīti | lokasiddhaprāmāṇya-
<br/>nyāyenātmani mananācchaṅkākalaṅkāpagamāt dhyānādau bahvāyāsa-
<br/>sādhye pravṛttiriti tataḥ prāk tadupajīvanamityāha | sahasaiveti ||
<br/>|| iti bāhyārthabhaṅgavādaḥ ||</p>
<pb n="710"/>
<h1>guṇaguṇibhedabhaṅgavādaprārambhaḥ |</h1>
<p><b>astu tarhi guṇaguṇinorabhedānnairātmyam, kṣaṇika-
<br/>jñānamātrapariśeṣāditi cet, ucyate | asti tāva-
<br/>diha darśanasparśanābhyāmekārthānusandhānam | tadida-
<br/>mekaikaviṣayaṃ vā syāt, samudāyaviṣayaṃ vā, tadati-
<br/>riktaviṣayaṃ vā, vastvananurodhyākāraviṣayaṃ vā, alīka-
<br/>viṣayaṃ vā |</b></p>
<p>śaṅkaº ṭīº | ātmani tṛtīyaṃ bādhakaṃ dūṣayitumupanyasyati |
<br/>astu tarhīti | jñānabhinna ātmā nāstītyeva hi nairātmyapakṣaḥ,
<br/>sa ca jñānātmanorabhedādeva paryavasanna ityarthaḥ | ātmā jñānā-
<br/>bhinnaḥ, tadaviṣayakapratītyaviṣayatvāt, jñānaṃ vā ātmābhinnaṃ, tada-
<br/>viṣayakapratītyaviṣayatvāditi viśeṣato guṇinaṃ pakṣayitvā guṇābhedo
<br/>guṇaṃ vā pakṣayitvā guṇyabhedasādhanaṃ vā sāmānyata eva veti | guṇa-
<br/>bhinnaṃ guṇinaṃ sādhayitumupakramate | astīti | yamahamadrākṣaṃ tamahaṃ
<br/>spṛśāmi yaṃ vā'spārkṣaṃ taṃ paśyāmītyeka evārtha indriyābhyāṃ gṛhyate,
<br/>tena guṇabhinna eva guṇī siddhyatītyarthaḥ | pratisandhānasyānyathā-
<br/>siddhimāśaṅkya nirākaroti | tadidamiti | ekaikaviṣayamiti |
<pb n="711"/>
<br/>rūpamātraviṣayaṃ sparśamātraviṣayaṃ vetyarthaḥ | samudāyeti | rūpasparśa-
<br/>samudāyaviṣayamityarthaḥ | tadatirikteti | avayaviviṣayaṃ vetyarthaḥ |
<br/>ākāreti | jñānākāra eva tathollikhyata ityarthaḥ ||</p>
<p>bhagīº ṭīº | tṛtīyamātmani bādhakaṃ dūṣayitumupanyasyati |
<br/>astviti | nairātmyaṃ jñānabhinnātmābhāvaḥ | guṇitvenābhimataṃ na
<br/>tadguṇabhinnaṃ, tadaviṣayakajñānāviṣayatvāt, tadguṇavat, yadvā tadguṇa-
<br/>stadguṇyabhinnaḥ, tadguṇatvāditi vyatirekī, tathā cāśuvināśi-
<br/>jñānamate nātmeti siddham | kṣaṇikapadaṃ dvitrikṣaṇāvasthāyiparam |
<br/>vijñānamātretyanena na vijñānavādābhyupagamaḥ, rūpādyabhinnaghaṭāde-
<br/>rbāhyatvasyābhyupagamāt, tathā ca śuklaḥ paṭa iti sāmānādhikaraṇya-
<br/>dhīrapi saṅgacchate | atra pratyakṣabādhamāha | astīti | yamaha-
<br/>madrākṣaṃ tamahaṃ spṛśāmītyevaṃrūpam | tadidamiti | rūpamātrasparśa-
<br/>mātraviṣayamityarthaḥ | samudāyo rūpasparśayoḥ | vastvananurodhī
<br/>jñānākāraḥ śaśaśṛṅgajñānasyeva ||</p>
<p>raghuº ṭīº | tṛtīyamātmani bādhakaṃ nirākarttumupanyasyati |
<br/>astu tarhīti | guṇaguṇinorabhedāt guṇātiriktasya guṇino-
<br/>'bhāvāt | nairātmyaṃ jñānātiriktātmavyatirekaḥ | astu tarhi nityaṃ
<br/>vijñānamevātmetyata āha | kṣaṇiketi | svasamvedanasamviditebhyaḥ
<br/>kṣaṇikanīlādivijñānebhyo'tirikte nitye jñāne mānābhāvāditi
<br/>bhāvaḥ | ekārthānusandhānaṃ ekārthagrahaṇam, yamadrākṣaṃ taṃ spṛśāmī-
<pb n="712"/>
<br/>tyanubhavabalāt | tadidaṃ cākṣuṣaṃ spārśanaṃ ca pratyakṣaṃ rūpamātraviṣayaṃ
<br/>sparśamātraviṣayaṃ vā | samudāyo rūpasparśayoḥ ||</p>
<p><b>na tāvadadyaḥ, na hi yadeva rūpaṃ sa eva sparśa iti | na
<br/>ca rūpaṃ tvagindriyagrāhyam, andhasyāpi nīlādipratyaya-
<br/>prasaṅgāt | na caikameva vastu karaṇabhedenānyathā prathata
<br/>iti yuktam, anātmakatvaprasaṅgāt, bhedābhedavyavasthā-
<br/>nupapatteśca |</b></p>
<p>śaṅkaº ṭīº | rūpamātraviṣayatve doṣamāha | na hīti |
<br/>sparśamātraviṣayatve tu tadvaiparītyenāpādanam | doṣāntaramāha | na
<br/>ceti | rūpasya tvagindriyagrāhyatve doṣamāha | andhasyeti | nanu
<br/>rūpameva tvacā sparśatvena gṛhyata ityata āha | na ceti | indriya-
<br/>bhedena janite jñāne prakārabhedānupalabdheḥ rūpatvasparśatve jātī paraṃ
<br/>bhinnendriyavedye na tu jātimadapi tatheti yadi tadā tadvastu na
<br/>rūpaṃ syānna vā sparśaḥ syāt, viruddhatvāt ityāha | anātmakatveti |
<br/>bhedābhedeti | abhinnasyaiva karaṇabhedena vibhinnaprakārakaprathāsambhavā-
<br/>dityarthaḥ ||</p>
<p>bhagīº ṭīº | nanu rūpasparśayorabhedepi rūpasparśatve jātī
<br/>bhinne, tatra rūpatvena tadgrahaścākṣuṣaḥ, sparśatvena tu spārśana ityāśaṅkya
<br/>nirākaroti | na caikameveti | anātmakatveti | vyaktiyogya-
<br/>tayaiva jāteryogyatvādekendriyagrāhyatve rūpasparśayo rūpatvasparśatvayorapi
<pb n="713"/>
<br/>tathātvaprasaṅgānna rūpasparśātmakamityarthaḥ | nanu tathāpyekameva vastu
<br/>rūpāśrayatvena cakṣuṣā sparśāśrayatvena tvacopalabhyetetyabhyupagamaḥ | na ca
<br/>tadrūpamaviruddham, rūpatvādikaṃ tu viruddhamiti vācyam | rūpatva-
<br/>sparśatvayoravirodhāt, pratīteravirodhāt | na caivamandhopi nīlā-
<br/>dikamupalabheta, nīlatvādivyāvṛttiviśeṣājñānenāndhatvasambhavāt, na
<br/>hi nīlameva nīlatvam |</p>
<p>atrāhuḥ | anyūnānatiriktapratiyogitvena vyāvṛttyorna bhedaḥ
<br/>syāt | nīlapṛthivīśabdayoścaivaṃ paryāyatāpattiḥ, tathā satyanyatara-
<br/>padaśravaṇenānyatarapadasandeho na syāt, pṛthivyabhinnajātīyasya kathaṃ
<br/>toyatejasorabhedaḥ syāt | kiñca viruddhadharmādhyāsepyabhede
<br/>bhedocchedaḥ syādityāha | bhedeti ||</p>
<p>raghuº ṭīº | rūpasparśayorbhedāccākṣuṣe cetasi sparśasya spārśane
<br/>ca rūpasya bhānānupapattirityāha | na hīti | atha cakṣuṣā tvacā
<br/>rūpaṃ sparśo vā gṛhyatāmityata āha | na hi rūpaṃ sparśo vā
<br/>tvagindriyagrāhyamiti | andhasyāpīti | purovarttini śuklatvādi-
<br/>vaduṣṇatvāderapi grahaṇaprasaṅgādityapi draṣṭavyam | ekameva vastu
<br/>nayanena rūpatvena tvacā ca sparśatvena gṛhyata iti ca na yuktam,
<br/>viruddhayorekatra vṛttyasambhavāt, ekataravattāyāṃ ca niyāmakābhāvā-
<br/>dvastuna ubhayarūpaśūnyatvaprasaṅgāt, viruddhayoścaikatra vṛttau dharmiṇo bheda-
<br/>prasaṅgāt, tathāpi cābhede bhedamātrocchede bhedābhedavyavasthā'nupapatti-
<br/>rityāha | na caikamevetyādinā | atha rūpatvasparśatve ekatraiva varttete
<pb n="714"/>
<br/>virodhe mānābhāvāt | na caivamekataragrahe'nyataragrahāpattiḥ, jāte-
<br/>ryogyavyaktivṛttitvenaiva yogyatvāditi vācyam | bhavatāṃ rūpādī-
<br/>nāmivāsmākaṃ rūpatvādīnāṃ svayogyatayaiva vedanena pratiniyatendriya-
<br/>vedyatvopapatteriti cet, tadidamāntarālikaguṇakhaṇḍanam, dravyasya
<br/>ghaṭāderupalambhāt | na caitadapi, pavanamaṇiprabhādau mitho vyabhi-
<br/>cāriṇoḥ sparśatvarūpatvayoḥ pṛthivyādau saṅkaraprasaṅgāt, prabhāyāṃ sparśatvasya
<br/>yogyānupalambhabādhitatvāt | evaṃ nīlatvaghaṭatvādīnāṃ saṅkaraprasaṅgo-
<br/>nusandheyaḥ | api ca ghaṭe pākena śyāmasya nāśe raktasya cotpādo
<br/>dṛśyate, na ca tau jātyoreva, kālāntarepi tayorupalambhāt | nāpi
<br/>ghaṭasya, sa evāyaṃ ghaṭa iti pratyabhijñānāt | avacchedabhedena ca
<br/>bhāvābhāvayorekatra vṛtteḥ vyavasthāpitatvāt, pūrvaṃ ghaṭamadrākṣamidānīṃ
<br/>spṛśāmītyanubhavāt sparśo na rūpaṃ rūpaṃ na sparśa ityabādhitā-
<br/>nubhavācceti ||</p>
<p><b>nāpi dvitīyaḥ, sa hi ekadeśatayā vā ekakāla-
<br/>tayā vā ekakāryatayā vā ekakāraṇatayā veti |</b></p>
<p>śaṅkaº ṭīº | sa hīti | rūpasparśayoḥ samudāya ityarthaḥ |
<br/>atra sarvatra bahuvrīhiḥ ||</p>
<p>raghuº ṭīº | yadyapi samudāyasya samudāyighaṭitamūrttika-
<br/>tvāt samudāyinośca rūpasparśayorekendriyāvedyatvādanusandhānāsambhava-
<pb n="715"/>
<br/>stadavastha eva, tathāpi prakṛte samudāya eva na sambhavatīti prati-
<br/>pādayati | nāpītyādinā | saḥ samudāyaḥ | eketyādau catuṣke
<br/>bahuvrīhiḥ | ekadeśatvādiviśiṣṭau rūpasparśau samudāya ityarthaḥ ||</p>
<p><b>na tāvadupādānarūpaikadeśasambhavaḥ, tayoḥ prati-
<br/>niyatopādānatvāt, sambhave vā tadeva dravyamiti
<br/>paryavasitaṃ vivādena | nāpyadhikaraṇībhūtabhūtalādyā-
<br/>dhāratayā tatsambhavaḥ, cakṣuṣā hyupalabhyamāne bhūtale
<br/>rūpaviśeṣe ghaṭopi cakṣuṣaivopalabhyamāno rūpaviśeṣa-
<br/>stadādhāra iti śakyate niścetum, tayoradharottarabhāve-
<br/>naikajñānasaṃsargitvāt, tadadhikaraṇāḥ sparśādayopīti
<br/>tu kasya pramāṇasya viṣayaḥ | na hi sparśādayaścākṣuṣe
<br/>cetasi cakāsati | tvaco'yaṃ vyāpāra ityapi nāsti,
<br/>tayāpi bhūtalaghaṭasparśayorādhārādheyabhāvapratīteḥ, na ca
<br/>samudāyayostatsambhavaḥ, parasparāśrayatvaprasaṅgāt, ekā-
<br/>dhāratāyāṃ hi samudāyānusandhānaṃ samudāyānusandhāne
<br/>caikādhāratānusandhānasambhava iti | anavasthāprasaṅgācca,
<br/>bhūtalasyāpi samudāyatvaṃ kiṅkṛtamityanuyogānivṛtteḥ |</b></p>
<p>śaṅkaº ṭīº | ādyaṃ dūṣayati | na tāvaditi | tvanmate
<br/>rūpasyaiva rūpopādānatvādityarthaḥ | sambhava iti | rūpasparśayorya-
<br/>dekamupādānaṃ sa eva guṇītyarthaḥ | bhūtale rūpātmake ghaṭasya rūpā-
<pb n="716"/>
<br/>tmakasyādhārādheyabhāvaḥ paraṃ gṛhyate na tu sparśarūpayorapīti naika-
<br/>deśatā, tvacāpi sparśayorevādhārādheyabhāvo gṛhyate na rūpasparśayo-
<br/>rityāha | cakṣuṣā hīti | nanu rūpādisamudāye bhūtale rūpādi-
<br/>samudāyo ghaṭa upalabhyata eveti kathaṃ nādhārādheyabhāva ityata
<br/>āha | na ceti | rūparasādīnāmekādhāratānusandhānādhīnaṃ
<br/>samudāyānusandhānaṃ cet tadā'nyonyāśraya ityarthaḥ | anavastheti |
<br/>bhūtalasyāpi samudāyatvamekādhāratayaiva syādevaṃ tatra tatrāpītyarthaḥ ||</p>
<p>bhagīº ṭīº | tayoriti | rūpasparśayostvanmate rūpasparśo-
<br/>pādānakatvādityarthaḥ | tatsambhavaḥ ekadeśatāsambhavaḥ | cakṣuṣā
<br/>hīti | tvakcakṣuṣorekaviṣayatayā rūpasparśayorekādhikaraṇatvenā-
<br/>grahāt, na hyādheyāgrahe adhikaraṇatvena grahasambhava ityarthaḥ |
<br/>samudāyayoriti | bhūtalātmakarūpasparśasamudāyaghaṭātmakarūpasparśa-
<br/>samudāyayorityarthaḥ | paraspareti | rūpasparśayoḥ samudāyatvamekā-
<br/>dhāratvena syāt, tenaiva caikādhāratetyarthaḥ | tayoriti | ekene-
<br/>ndriyeṇobhayājñānādityarthaḥ ||</p>
<p>raghuº ṭīº | tayoḥ rūpasparśayoḥ | tanmate rūpasya rūpameva
<br/>sparśasya sparśa evopādānam | bhinnakālayordeśadeśibhāvāsambhavopi
<br/>draṣṭavyaḥ | tadadhikaraṇāḥ rūpātmakabhūtalādhikaraṇāḥ | sparśādaya
<br/>ityādipadaṃ gandhādisamudāyo ghaṭādiritimatānusāreṇa | bhūtala-
<br/>ghaṭasparśayoḥ sparśātmakabhūtalaghaṭayoḥ | samudāyayoriti | eko
<pb n="717"/>
<br/>rūpasparśasamudāya ādhāro'nyaścādheya iti | paraspareti | rūpa-
<br/>sparśayostanmate vāstavasyaikadeśavṛttitvasyāsambhavādvaijñānikaṃ tadvācyam,
<br/>tathā caikadeśavṛttitāyāṃ jñātāyāṃ samudāyapratisandhānaṃ pratisaṃhite
<br/>ca samudāye ekadeśavṛttitvajñānamityarthaḥ | samudāyasyādhāratve
<br/>doṣāntaramāha | anavastheti | yadvā ādhārasya samudāyasya
<br/>samudāyatvamekasamudāyāśrayatayā ekasamudāyavṛttitayā vā, ādye
<br/>parasparāśrayo dvitīye'navasthetyāha | parasparetyādi ||</p>
<p><b>ata eva naikakālatayāpi, tayorekakālatāyāṃ
<br/>pramāṇābhāvāt, bhāve vā rāsabhakarabhayorapyekakāla-
<br/>tayā samudāyatvaprasaṅgaḥ, bhedāgrahasya prakṛtepyasambhavāt |</b></p>
<p>śaṅkaº ṭīº | ata eveti | samudāyamityanuvṛttena sambandhaḥ |
<br/>rūparasādīnāmekendriyagrāhyatvādevetyarthaḥ | pramāṇābhāvamuktvā'ti-
<br/>prasaṅgamāha | bhāve veti | nanu rāsabhakarabhayorekakālatāyāmapi
<br/>bhedagrahādeva na samudāyavyavahāra ityata āha | bhedeti | rūpa-
<br/>rasādīnāmapi bhedenaiva grahādityarthaḥ ||</p>
<p>bhagīº ṭīº | bhāve veti | tathā ca ya eva rāsabhaḥ sa
<br/>eva karabha iti pratisandhānaṃ syādityarthaḥ | na ca samudāyatvepi
<br/>bhedagrahāttatra na pratisandhānamityāha | bhedeti | rūpasparśayorapi
<br/>bhedāgrahādityarthaḥ ||</p>
<pb n="718"/>
<p>raghuº ṭīº | satyapi samudāyatve bhedagrahāt karabharāsabhayorna
<br/>pratisandhānaṃ tatrāha | bhedāgrahasyetyādi | rūpasparśayorapi bheda-
<br/>grahādityarthaḥ ||</p>
<p><b>ata eva naikakāryatayāpi, upādeyarūpasyaikakārya-
<br/>syābhāvāt | ekodakāharaṇalakṣaṇārthakriyetyādyapi na
<br/>yuktam, rūpādyatiriktasyodakasyānabhyupagamāt, ekaika-
<br/>syānekāhāryatve pramāṇābhāvāt, samudāyasya cāsiddheḥ |</b></p>
<p>śaṅkaº ṭīº | ata eveti | rūparasādīnāmekasya kāryasyā-
<br/>nanubhavādityarthaḥ | upādeyeti | na hi rūpādibhirekaṃ kārya-
<br/>mupādīyata iti tava mama vā'bhyupagama ityarthaḥ | nanu rūpādibhi-
<br/>rekaṃ kāryaṃ nopādīyate, tathāpi nimittamudakāharaṇāderbhavantye-
<br/>vetyata āha | eketi | udakamapi tvanmate rūpādyevetyarthaḥ | nanu
<br/>tathāpi rūpādyātmakameva tat sarveṣāṃ kāryaṃ syādityata āha |
<br/>ekaikasyeti | rūpajanye sparśajanyatāyāṃ pramāṇābhāvāt | tathāpi
<br/>rūpādisamudāyajanyameva tajjalāharaṇamata āha | samudāyasyeti |
<br/>tadarthamevaikakāryatvasyānusaraṇāt tatra ca pramāṇābhāvādityarthaḥ ||</p>
<p>raghuº ṭīº | rūpādyekaikātmakamudakaṃ nānekarūpādyāhāryaṃ
<br/>mānābhāvāt, samudāyābhāvācca na samudāyasya samudāyāhāryatva-
<br/>mityāha | ekaikasyeti ||</p>
<pb n="719"/>
<p><b>ata eva naikakāraṇatayāpīti | nimittamantareṇa
<br/>tu samudāyavyavahāre'tiprasaṅgaḥ |</b></p>
<p>śaṅkaº ṭīº | ata eveti | caturṇāṃ rūpādīnāmekaṃ kāraṇa-
<br/>matra pramāṇābhāvādityarthaḥ | atiprasaṅga iti | bhinnakālabhinna-
<br/>deśānāmapi samudāyavyavahāraḥ syādityarthaḥ ||</p>
<p>bhagīº ṭīº | nimittamiti | ekamupādhimityarthaḥ ||</p>
<h1>tṛtīye na vivādaḥ |</h1>
<p>śaṅkaº ṭīº | tṛtīye tviti | pratisandhānasya rūpādyati-
<br/>riktavastuviṣayatva ityarthaḥ ||</p>
<p><b>nāpi caturthaḥ, sa hi vijñānanayamāśritya vā syāt
<br/>dvicandrādivadvisamvādādvā |</b></p>
<p>śaṅkaº ṭīº | vastvananurodhyākāraviṣayatveti dūṣayati |
<br/>nāpīti | sa hīti ||</p>
<h1>ādye tu rūpādiṣu kaḥ pakṣapātaḥ |</h1>
<p>śaṅkaº ṭīº | yadi vijñānavādamāśrityocyate tadā rūpā-
<br/>dīnāmapi viplava evetyāha | ādya iti ||</p>
<pb n="720"/>
<p><b>prāpterarthakriyāsthiteśca na dvitīyopi | te dve
<br/>rūpādīnāmiti cet, na teṣām, kintu tasyaiveti kiṃ
<br/>na syāt | bādhakāditi cet, na tāvatkramayaugapadya-
<br/>virodho raktāraktavirodho vā bādhakaṃ, niṣiddhatvāt,
<br/>kṣaṇikaparamāṇurūpadravyeṇākrānteśca | sambandhābhāva iti
<br/>cet, asambandhastāvadastu | kathaṃ tadvat pratīyata iti
<br/>cet, teṣāṃ tathotpādāditi parihāro'stu tavaiva yathā
<br/>śarīraṃ cetanāvaditi | rūpādibhireva samastārtha-
<br/>kriyāsiddheḥ kiṃ tadatiriktadravyakalpanayeti cenna |
<br/>tāvanmātreṇaiva samastārthakriyāsiddheḥ kiṃ rūpādikalpa-
<br/>nayetyasyāpi vācāṭavacaso'vakāśaprasaṅgāt | pratīya-
<br/>mānatvāditi cet, tulyam |</b></p>
<p>śaṅkaº ṭīº | nanvekaṃ sthūlamityavayavigocaraṃ jñānam, tacca
<br/>dvicandrādijñānavadvisamvādīti nāvayavini pramāṇamityata āha |
<br/>prāpteriti | atrānyathāsiddhimāha | te dve iti | prāptyarthakriye
<br/>ityarthaḥ | atra vinigamanāvirahaṃ tāvadāha | na teṣāmiti |
<br/>tasyaiveti | avayavina ityarthaḥ | bādhakāditi | yadi guṇī
<br/>sthiraḥ syānna krameṇa kuryānna vā yugapat, yadi cāvayavī paṭādiḥ
<br/>syāttadā raktāraktavirodhaḥ syāditi guṇini bādhakamityarthaḥ |
<br/>etaddvayabādhakaṃ pūrvameva parihṛtamityāha | niṣiddhatvāditi |
<br/>kiñca kṣaṇike paramāṇurūpe ca guṇini naitaddvayaṃ bādhakamityāha |
<br/>kṣaṇiketi | sambandhābhāva iti | guṇini bādhakamityanuṣañja-
<pb n="721"/>
<br/>nīyam | guṇasamavāyāddhi guṇī bhavet, sa eva tu nāstītyarthaḥ |
<br/>sambandhābhāve rūpaviśiṣṭapratītiḥ kathamityāha | kathamiti |
<br/>teṣāmiti | rūpādīnāṃ tathaivotpādāt sambandhaṃ vinaiva viśiṣṭa-
<br/>buddhijanakatvenotpādādityarthaḥ | tavaiveti | jñānacaitanikasyetyarthaḥ |
<br/>rūpādīnāmubhayasiddhatvāllabdhaḥ klṛptaparigraha iti kiṃ guṇinetyāha |
<br/>rūpādibhireveti | nanu rūpādyanabhyupagame tavāpasiddhānta ityata
<br/>āha | vācāṭeti | pratīyamānatvāditi | rūpādyabhyupagama iti
<br/>śeṣaḥ | pratītirdravye'pi tulyetyāha | tulyamiti ||</p>
<p>bhagīº ṭīº | te dve iti | prāptyarthakriye ityarthaḥ | tasyaiva
<br/>guṇina ityarthaḥ | kṣaṇiketi | uktabādhakayoḥ sthairyāvayavinoreva
<br/>sambhavānna tu guṇabhinne guṇinītyarthaḥ | sambandhābhāvo bādhaka-
<br/>mityarthaḥ | atiriktasambandhe bādhakādityarthaḥ | kathamiti |
<br/>rūpādibhirasambandhe rūpādimattayā jñāyetetyarthaḥ ||</p>
<p>raghuº ṭīº | (te dve prāptyarthakriye |) kramayaugapadyavirodhasya
<br/>sthire raktatvāraktatvādivirodhasya cāvayavini bādhakatvaṃ sambhāvyeta,
<br/>na tu kṣaṇike paramāṇau rūpādimatītyāha | kṣaṇiketi | sambandhā-
<br/>bhāva iti | bādhakamityanuṣajyate ||</p>
<h1>etenālīkaviṣayatāpi nirastā |</h1>
<p>śaṅkaº ṭīº | eteneti | rūpādīnāmapyalīkatvaprasaṅgenetyarthaḥ ||</p>
<pb n="722"/>
<p><b>abhedasādhanaṃ bādhakamiti cet, kiṃ tat | sahopa-
<br/>lambhaniyama iti cenna | samasahopalambhaniyamasyā-
<br/>siddheḥ, pītaśaṅkhopalambhādau śvaityānupalambhepi śaṅkhopa-
<br/>lambhāt |</b></p>
<p>śaṅkaº ṭīº | guṇī guṇābhinnaḥ sahopalambhaniyamāditi
<br/>bādhakaṃ śaṅkate | abhedeti | samasahopalambhasyeti | parasparā-
<br/>viṣayakapratītyaviṣayatvasyeti | vyabhicāramāha | pīteti | śvaityā-
<br/>viṣayakapratītyaviṣayatvasya śaṅkhe'siddherityarthaḥ ||</p>
<p>bhagīº ṭīº | saheti | parasparāviṣayakapratītyaviṣayatvāt
<br/>guṇaguṇinorabhedaḥ sādhya ityarthaḥ | sameti | tathātve vā śvaitya-
<br/>śaṅkhayorabhedo na syādityarthaḥ | śvaityānupalambha iti | nanu rūpā-
<br/>viṣayapratītyaviṣayatvāditi hetuḥ kṛtaḥ, na cāsyā'siddhiḥ, na hi
<br/>tadīyarūpaviśeṣāgrahe satyagraho hetuḥ, kintu yatkiñcidrūpāgrahe, sa ca
<br/>siddha eva | kiñca śaṅkharūpavṛttirūpatvavyāpyajātistatra na gṛhyate,
<br/>na tu rūpamapi, tathā copakrānto guṇaguṇinorabhedaḥ siddha eva |</p>
<p>atrāhuḥ | asiddhipadena nātra svarūpāsiddhirabhimatā, kintu
<br/>sandigdhāsiddhiḥ, hetoranyathopapatteḥ | yadvā pītaḥ śaṅkha ityatra
<br/>śaṅkhe pītaguṇavattā jñāpyate, doṣavaśācchaṅkharūpaṃ na bhāsata eva,
<br/>pītaguṇāropeṇaivopapattau bhramāntarakalpanāyāṃ mānābhāvāt,
<br/>kadācidevaṃvidhopi bhramaḥ sambhavatīti tatparo'yaṃ granthaḥ ||</p>
<pb n="723"/>
<p>raghuº ṭīº | śaṅkate | abhedasādhanaṃ guṇaguṇinorbhede bādhaka-
<br/>miti | yadyapi rūpāgrahe tvacā śaṅkhagrahānna sahopalambhaniyamo na
<br/>cāsāvanya eva sparśātmakaḥ śaṅkho darśanasparśanābhyāmekārthānusandhānasya
<br/>pratipāditatvāt, nirākṛtaṃ ca rūpatvasparśatvayoraikādhikaraṇyam,
<br/>tadagrahe gṛhyamāṇatvasya ca vinā bhedamanupapatteḥ, sāmagrīsājātye-
<br/>nāpādyamāno nāyanopalambhaniyamo'kiñcitkara eva, tathāpi doṣā-
<br/>ntaramāha<sup><small>1</small></sup> | sameti | parasparāviṣayakapratītyaviṣayatvasyetyarthaḥ |
<br/>pītetyādi | na ca tatra śaṅkhasya rūpaṃ gṛhyata eva, śuklatvaṃ tu tatra na
<br/>gṛhyate doṣāt, tatra ca pītatvamāropya tādṛśavaiśiṣṭyaṃ śaṅkhe gṛhyate,
<br/>jātivyaktyorbhedasiddhistu na guṇaguṇinorabhedasiddhau bādhiketi
<br/>vācyam | tādṛśakalpanāyāṃ mānābhāvāt, āhatyaiva śaṅkhe pīti-
<br/>māropasambhavāt | na ca tadīye rūpe gṛhyamāṇa eva cakṣuṣā dravyagrahaḥ,
<br/>mānābhāvāt, śuklatvādau gṛhyamāṇa eva śuklādirūpagraha ityasyāpi
<br/>suvacatvāt sandigdhāsiddherdurvāratvācca | na ca rūpāgrahe niyamenā-
<br/>gṛhyamāṇatvena rūpābhedaḥ sādhyaḥ, rūpatve vyabhicārāt | atirikta-
<br/>rūpatvānabhyupagame tattadvyaktyagrahe'gṛhyamāṇatvasya svarūpāsiddhatvāt ||</p>
<p><b>nāsau śaṅkhaḥ, kintu śaṅkha iva, taimirikakeśavaditi
<br/>cet, aho guṇavadvidveṣaḥ, yat taimirikakeśāḥ karatala-
<br/>parāmarśapratiniyatārthakriyayorapāyānna sambhavantīti
<note n="723.1"><p>tathā'pi sopi nāstītyāha | iti 1 puº pāº |</p></note>
<pb n="724"/>
<br/>vyavasthāpayati, iha tu tatsambhavepi śubhratāmātrānupa-
<br/>lambhāditi |</b></p>
<p>śaṅkaº ṭīº | nāsāviti | yacca pītatvenopalabhyata ityarthaḥ |
<br/>taimirikakeśānāṃ yathā karaparāmarśasya keśaniyatārthakriyāvirahasya
<br/>cābhāvādasattvaṃ syādiha tu tadubhayamastīti kathaṃ śaṅkhaśvaityamityāha |
<br/>aho iti ||</p>
<p><b>vyāpakatvāditi cet, vastunorvyāptirupalambhayorvā |
<br/>ādye na vipratipattiḥ | na ca vyāpakānupalabdhi-
<br/>mātreṇa vyāpyatadupalabdhī nivarttete, dahanānupalabdhau
<br/>dhūmatadupalabdhyorapi nivṛttiprasaṅgāt | tatrāpi vā kiṃ
<br/>na parikalpayasi dhūma ivāsau na dhūma iti, pāvaka-
<br/>vattānupalabdheriti | tasmānna vyāpakānupalabdhervyāpya-
<br/>nivṛttiḥ, kintu vyāpakanivṛtteḥ, sā cātrāsiddheti
<br/>vācyam, tadetat tulyaṃ prakṛtepi | upalabdhestu vyāpti-
<br/>rihaiva bhagnā, śvaityānupalambhepi śaṅkhopalambhādityuktam |</b></p>
<p>śaṅkaº ṭīº | nanu śubhratā śaṅkhavyāpikā, tathā ca prakṛte
<br/>tadupalambhanivṛttau kathaṃ śaṅkhanivṛttirna syādityāha | vyāpakatvā-
<br/>diti | śubhratāyāḥ śaṅkhasyeti śeṣaḥ | na ceti | śubhratāyā
<br/>vyāpakatvepi tadupalabdhinivṛttau na śaṅkhanivṛttiḥ, na vā śaṅkhopa-
<br/>lambhanivṛttiḥ, na hi vanhyupalambhanivṛttau dhūmanivṛttirdhūmopalambha-
<pb n="725"/>
<br/>nivṛttirvetyarthaḥ | upahasati | tatrāpi veti | dhūmaṃ dṛṣṭāntīkṛtya
<br/>śaṅkhe'pyatidiśati | tadetaditi | ihaiveti | pītaḥ śaṅkha itya-
<br/>traivetyarthaḥ | kathaṃ bhagnetyāha | śvaityeti ||</p>
<p>bhagīº ṭīº | kiṃ śaṅkhasya śuklatvaṃ vyāpakaṃ śaṅkhopalabdhervā
<br/>śuklopalabdhirvyāpiketyāha | vastunoriti | prakṛta iti | pītaḥ
<br/>śaṅkha ityatrāpi bhramaḥ ||</p>
<p>raghuº ṭīº | vastunoḥ śaṅkhaśvaityayoḥ | tathā ca vyāpakasya
<br/>śvaityasyānupalambhādvyāpyasya śaṅkhasya tadupalabdheśca nivṛttiriti | upa-
<br/>labdhyoḥ śvaityaśaṅkhayorupalabdhyoḥ | tathā ca vyāpikāyāḥ śvaityopa-
<br/>labdhernivṛtyā vyāpyāyāḥ śaṅkhopalabdhernivṛttiriti ||</p>
<p><b>syādetat | pīta eva śaṅkha utpanna iti cenna |
<br/>puruṣāntareṇa śvaityasyaivopalabdheḥ |</b></p>
<p>śaṅkaº ṭīº | vaināśikaḥ śaṅkate | pīta eveti ||</p>
<p>raghuº ṭīº | śaṅkate | pīta eveti | sarvabhāvānāṃ kṣaṇika-
<br/>tvāt, tathā ca siddhaḥ sahopalambhaniyama ityarthaḥ ||</p>
<p><b>nāpyasama eva sahopalambhaniyamo hetuḥ anaikā-
<br/>ntāt, abhāsvaraṃ rūpaṃ bhāsvareṇa saha niyamenopa-
<pb n="726"/>
<br/>labhyate bhinnaṃ ceti | deśāviccheda iti cenna | asiddheḥ,
<br/>dehadehibhyāmanaikāntācca | na tayoravicchedastadanupa-
<br/>lambhepyupalambhāditi cet, tulyam, rūpādyanupalambhepi
<br/>tadvatāmupalabdheḥ | tathāpi na viparyayaḥ kadāpīti
<br/>cet, tulyam | na hi dehādyanupalambhe dehyanupalambha-
<br/>vaddehyanupalambhepi dehasyopalambhasambhavastava darśane |
<br/>pratipattiniṣpattisāmagrīsāhityaniyamena sahopalambho
<br/>vā deśāvicchedo vā syāt niyamena viruddhadharmā-
<br/>dhyāsādbhedaśceti ko virodhaḥ | dharmavirodha eva ko'treti
<br/>cet, tadupalambhepyanupalambhaḥ tadabhidhānepyanabhidhānaṃ
<br/>tanniṣedhepyaniṣedha ityādi | nīlamutpalaṃ calatītyādau
<br/>ca vyāvṛttibhedanirākaraṇe pūrvaka eva nyāyo'nu-
<br/>sandheyaḥ, anyatropādhibhedāt |</b></p>
<p>śaṅkaº ṭīº | nāpīti | guṇena sahaiva guṇino'nupalambhepi
<br/>guṇinā sahaiva guṇopalambha ityasamasahopalambho guṇaguṇinorabheda-
<br/>sādhako'stviti śaṅkārthaḥ | atrānaikāntikatāmāha | abhāsvareti |
<br/>ghaṭarūpamālokarūpeṇa sahaivopalabhyate na ca tayorabheda ityarthaḥ |
<br/>tayorghaṭarūpālokarūpayorbhinnadeśatvamataḥ sahopalambhepi nābheda iha
<br/>tu deśāviccheda iti guṇaguṇinorabhedaḥ syādityāha | deśāviccheda
<br/>iti | pūrvahetuviśeṣaṇam | svatantro vā hetuḥ ubhayamapi guṇaguṇino-
<br/>rasiddhamityāha | nāsiddheriti | rūpasya śaṅkhadeśatvāt śaṅkhasya ca
<br/>svāvayavadeśatvādityarthaḥ | deheti | dehī tanmate jñānaviśeṣaḥ |
<pb n="727"/>
<br/>tathā ca dehadehinaḥ svaprakāśajñānasyāhamityupalambhādityarthaḥ |
<br/>dehadehinordeśāvicchedena pratītāvapi nābheda ityanaikānta ityarthaḥ |
<br/>anaikāntikatvaṃ pariharati | na tayoriti | (a)dehadehino-
<br/>rdeśāvicchedaḥ kuta ityata āha | dehānupalambheti | dehinaḥ
<br/>svaprakāśajñānasyāhamityupalambhādityarthaḥ | tulyamiti--rūpānupa-
<br/>lambhepi śaṅkhasyopalambhamāha | guṇaguṇinorapi deśāvicchedā-
<br/>bhāvādityarthaḥ | tathāpīti | yadyapi guṇānupalambhe guṇyupa-
<br/>lambho'sti, tathāpi guṇyanupalambhe guṇopalambho nāstītyarthaḥ |
<br/>tulya ityeva darśayati | na hīti | dehānupalambhepi dehino
<br/>jñānasyopalambho na punarjñānasyānupalambhe dehasyopalambhastvaddarśane
<br/>tvayā dehopalambhasya dehinaḥ svaprakāśakatvenopalambhaniyamasvīkārā-
<br/>dityarthaḥ | sahopalambhaniyamaṃ deśāvicchedaṃ ca hetudvayamabhyupa-
<br/>gamyānyathāsiddhimāha | pratītīti | bhede satyapi dehasattvamanya-
<br/>thopapannamityarthaḥ | tadupalambha iti | rūpāgrahaṇepi śaṅkhagrahaṇaṃ
<br/>śaṅkhābhidhānepi tadrūpādyanabhidhānaṃ śaṅkhaniṣedhepi tadrūpādyaniṣedha
<br/>iti bhede satyevopapadyata ityarthaḥ | nanu yatra yatra guṇānupalambhe
<br/>guṇyupalambhastvayocyate tatra guṇī śaṅkho na bhāsata eva, kiṃ nāma ?
<br/>aśaṅkhavyāvṛttimātramanyatra tu sahopalambhaniyama evāto na guṇa-
<br/>guṇinorbheda ityata āha | nīlamiti | pūrvaka iti | vidhi-
<br/>rūpaguṇasyāpohavādanirākaraṇāvasare samarthitatvādityarthaḥ | yadvā
<br/>nīlamutpalaṃ calatīti guṇajātikriyāsāmānādhikaraṇyaṃ pratīyate,
<br/>tacca samānādhikaraṇaṃ dravyameva, na cātrānīlādivyāvṛttimātra-
<pb n="728"/>
<br/>sphuraṇamapohanirākaraṇena tannirākaraṇādityāha | nīlamiti |
<br/>tat kiṃ sarvatra jātiguṇakriyānibandhana eva viśiṣṭapratyayastathā ca
<br/>nityatvānityatvādiviśiṣṭapratyayāḥ kathaṃ syurityata āha | anyatreti |
<br/>kvacidupādhikṛtopi viśiṣṭapratyaya ityarthaḥ | yadvā nanu sarvatra
<br/>viśiṣṭapratyaye yadi vyāvṛttibhedanirākaraṇaṃ tadā nāśvo'yamagauraya-
<br/>mityādiviśiṣṭapratyayāḥ kathamata āha | anyatreti ||</p>
<p>bhagīº ṭīº | nāpīti | ekasyaivānyatarāviṣayakapratītya-
<br/>viṣayatvaṃ na tūbhayoḥ, tathā ca śaṅkhāgrahe śvaityānupalambhosti, tasya
<br/>ca bhede'nupapattyā'bhedakalpanā syādityapi nāstītyarthaḥ | kalpanāyāṃ
<br/>kalpyakalpakayoravinābhāvaḥ, sa cātra nāsti, ālokaṃ vinā
<br/>ghaṭasvarūpasyābhānepi tayorbhedādityāha | anekāntāditi |
<br/>deśāvicchede satīti hetuviśeṣaṇaṃ vā sādhanāntarameva vā
<br/>deśāvicchedaḥ, tadubhayamapyasiddham, śaṅkhasya svāśrayavṛttitvādrūpasya
<br/>ca śaṅkhavṛttitvādityāha | nāsiddheriti | nanvavayavabhinno
<br/>nāstyavayavīti na tayorbhinnadeśatvam, tatrāha | deheti | bauddhānāṃ
<br/>dehī ātmā jñānameva, tathā ca dehajñānaṃ svaprakāśaṃ svamādāyaiva
<br/>dehaṃ gocarayati, na ca tayorabheda ityanaikānta ityarthaḥ | nanu
<br/>tayorna deśāvicchedaḥ, tasyaikādhārāvṛttitvāt, dehānupalambhepi
<br/>dehina upalambhādityāha | na tayoriti | guṇaguṇinorapi
<br/>nāvicchedo rūpājñānepi śaṅkhādīnāṃ jñānādityāha | tulyamiti |
<br/>viparyayaḥ śaṅkhādyagrahepi rūpādigraha ityarthaḥ | na hīti | yathā
<pb n="729"/>
<br/>dehāpratītau dehyapratītistathā na dehyapratītau dehapratītistvaddarśana
<br/>ityanekānta ityarthaḥ | hetoranyathāsiddhimāha | pratipattīti |
<br/>ghaṭapaṭayoḥ pratītyutpattisāmagryoḥ kvacitsāhityaniyamepyabhedā-
<br/>bhāvādityarthaḥ | nanu vyāvṛttāvevāyaṃ virodho na tu dharmiṇyata eva
<br/>nīlamutpalaṃ calatītyādāvapaunaruktyaṃ bhavatītyata āha | nīlamiti |
<br/>pūrvako'pohanirākṛtāvuktaḥ | apohanirākaraṇādyathā pāramārthika-
<br/>jātivyaktyorbhedepi sahopalambhaniyamastathā guṇaguṇinorapi syāt |
<br/>atha tayornityatvānityatvādiviruddhadharmādhyāsādbhedastulyoyaṃ guṇaguṇi-
<br/>norapi, pākena ghaṭasyānāśepi rūpādernāśāditi bhāvaḥ ||</p>
<p>raghuº ṭīº | asama eveti | tasmin gṛhyamāṇa eva gṛhya-
<br/>māṇatvam | asti ca guṇini gṛhyamāṇa eva guṇasya gṛhyamāṇatva-
<br/>miti | deśāviccheda iti | deśāvicchedo'bhinnadeśatvam | abheda-
<br/>sādhanamityanuṣajyate | asiddheriti | guṇasya dravyavṛttitvāddravyasya
<br/>ca janyasya svāvayavavṛttitvāt | atiriktasya cāvayavino'sādhita-
<br/>tvāt | deheti | pareṣāṃ dehi vijñānam | tayorapi deśavicche-
<br/>dānupalambhāditi bhāvaḥ | avicchedo deśāvicchedaḥ | taditi |
<br/>dehānupalambhepi dehino vijñānasyopalambhāt deśāvicchede ca
<br/>sahopalambhaniyamasyāvaśyakatvāt tavaikatvaparimāṇayoriveti | na
<br/>viparyayaḥ na rūpādimatāmanupalambhepi rūpā(dyanu)dyupalambhaḥ | tava
<br/>darśana iti | dehavijñānasya svaprakāśatvenāvaśyamupalambhāt | kṣaṇikaṃ
<br/>dehaviśeṣamadhikṛtya cedam, tena puruṣāntareṇa dehino'nupalambhepi
<pb n="730"/>
<br/>na kṣatiḥ | ata evāsvarasādvā hetvoranyathāsiddhimāha | prati-
<br/>pattīti | ata eva deśadeśinornairantaryameva deśāviccheda
<br/>iti parāstam | uparyadhobhāvāpannanīlādisantānadvayenānaikāntācca |
<br/>nanūpalambhānupalambhādikaṃ na dharmiṇaḥ, paraṃ tvatadvyāvṛttibhedānā-
<br/>mityata āha | nīlamityādi | pūrvaka eveti | vāstavamutpala-
<br/>tvādikamanādṛtyānutpalādivyāvṛtterdurvacatvam | nanu yadi jāti-
<br/>guṇakriyānibandhana eva viśiṣṭavyavahāro na punaratadvyāvṛtti-
<br/>nibandhano vilīnaṃ tarhi kāryatvanityatvādiviśiṣṭavyavahāreṇetyata
<br/>āha | anyatreti ||</p>
<p><b>abhede ca dharmadharmiṇordūrādūratayā grahaṇe paṭva-
<br/>paṭunī kutaḥ | na ca puruṣabhedena tathaivānyasyotpādaḥ,
<br/>ekasya dvairūpyābhāvāt | na cānyānya evāsau, eka-
<br/>deśatayā tattvena pratisandhānāt | na ca sā bhrāntā,
<br/>bhinnadeśasya tathābhūtasya pratyāsīdatāpyanupalambhāt |
<br/>na ca nirālamba eva tadupalambho vṛkṣādideśaprati-
<br/>niyamānupapatteḥ |</b></p>
<p>śaṅkaº ṭīº | dūṣaṇāntaramāha | abhede ceti | dūragrahaṇe
<br/>apāṭavaṃ alpaviṣayatvaṃ adūragrahaṇe ca pāṭavaṃ bahuviṣayatvaṃ na
<br/>syādityarthaḥ | nanu tathotpādādeva te syātāmityata āha | na
<br/>ceti | evaṃ sati tadvastu dvirūpamāpadyetetyarthaḥ | nanvanyaḥ paṭugrahaṇa-
<br/>viṣayo'nyaścāpaṭugrahaṇaviṣaya iti kuto vastudvairūpyamityata āha |
<pb n="731"/>
<br/>na ceti | ya eva dūrāddṛṣṭaḥ sa evāyaṃ vṛkṣa iti nikaṭasthena
<br/>pratyabhijñānādityarthaḥ | na ca seti | sā ekadeśatā bhrāntā
<br/>bhramaviṣaya ityarthaḥ | pratyāsīdatopi puruṣasya tatra bādhānavatārānna
<br/>bhrāntetyāha | bhinnadeśasyeti | nanu taimirikakeśopalambhavannirā-
<br/>lambana eva paṭvapaṭugraha ityata āha | na ceti | evaṃ sati
<br/>vṛkṣādistadviṣayatayā nollikhyetetyarthaḥ ||</p>
<p>bhagīº ṭīº | kiñca dharmiṇo yāvaddharmyaṃ tadā kathaṃ dharmajñāne
<br/>satyeva kasyaciddharmasyāgrahaḥ kasyaciddharmasya graha ityāha | abhede
<br/>ceti | bahutaradharmagrāhakatvaṃ paṭutvam, alpataratadgrāhakatvamapaṭutvam |
<br/>paṭvapaṭujñānabhedāt puruṣabhedaḥ | tathaiveti | paṭujñānapuruṣāpekṣayā
<br/>paṭurapaṭujñānapuruṣāpekṣayā tvapaṭurartha evopeyata ityarthaḥ | dvairūpyaṃ
<br/>mithoviruddhadharmadvayam | nanu paṭutvādapaṭurartho'nya eveti na doṣa
<br/>ityāśaṅkya nirākaroti | na cānyeti | tattvenābhedenetyarthaḥ |
<br/>sā ekadeśatā | tathābhūtasyaikadeśatvena pratyabhijñāyamānasyetyarthaḥ |
<br/>nirālambanaḥ pāramārthikāviṣayaḥ | pratiniyamaḥ pravṛttiniyamaḥ
<br/>pratītiniyamo vā ||</p>
<p>raghuº ṭīº | yatra jātyāderasambhavastatra dūṣaṇāntaramāha |
<br/>abhede ceti | dūratvenāpaṭugrahaṇamadūratvena ca paṭugrahaṇam | bahutara-
<br/>dharmagrāhitvaṃ paṭutvamalpadharmagrāhitvaṃ cāpaṭutvam | dharmigrahe ca
<br/>tadabhinnānāṃ sarveṣāmeva grahāttathātvāsambhava ityarthaḥ | atha paṭutva-
<br/>mapaṭutvaṃ ca viṣayadharmastadgrāhitayā ca grahaṇe paṭutvāpaṭutvavyavahāraḥ,
<pb n="732"/>
<br/>eka eva cārtho nedīyāṃsaṃ puruṣaṃ prati paṭutvenotpadyata iti tena
<br/>paṭutvena gṛhyate, davīyāṃsaṃ prati cāpaṭutveneti tenāpaṭutvenetyāśaṅkya
<br/>nirākaroti | na ceti | dvairūpyaṃ viruddhobhayarūpa(va)tva(ttva)m | dharma-
<br/>dharmiṇorabhede dharmigrāhiṇāpyekena paṭutvamevānyena cāpaṭutvameva
<br/>gṛhyata ityevāsambaddhamityapi draṣṭavyam | anyānya iti | ekaḥ
<br/>paṭurapaṭuścānya ityarthaḥ | tattvena abhinnatvena | sā ekadeśatā |
<br/>bhrāntā bhramaviṣayaḥ | evaṃ tattvamapi bhrāntamiti draṣṭavyam |
<br/>tathābhūtasya paṭvapaṭurūpasya | nirālambanaḥ sadanālambanaḥ | tadupalambhaḥ
<br/>paṭutvāpaṭutvopalambhaḥ | deśapratiniyamaḥ pratiniyatadeśaviṣayatvam |
<br/>ayaṃ hi paṭvādipratyayo niyate vṛkṣādau, nirālambanastu śaśa-
<br/>viṣāṇādipratyayo na tatheti ||</p>
<p><b>na cādhipatipratyayatvāttasyeti yuktam, anubhavānāṃ
<br/>taddeśollekhānanurodhāt, ullekhe vā sa evālambana-
<br/>pratyayaḥ, tāvanmātrānubandhitvādavalambanavyavahārasya |
<br/>na ca deśo'stvālambanaṃ na tu vṛkṣādiriti sāmpratam,
<br/>anupalabdhaviśeṣatayā deśadeśinoraviśeṣāt | na ca
<br/>davīyāṃsopi viśeṣāḥ sphurantyeva, na tu niścīyanta
<br/>iti yuktam, na hi yogavimalāñjanadhautadṛṣṭeranyasya
<br/>tārāvyūhagatayaḥ pratibhāntīti śakyaṃ pratipādayitum |</b></p>
<p>śaṅkaº ṭīº | nanu vṛkṣādideśapratiniyato'pyupalambhaḥ spaṣṭā-
<br/>spaṣṭarūpo'nādivāsanāprabhava evetyata āha | na cādhipatīti |
<pb n="733"/>
<br/>adhipatiranādivāsanā, yadadhīnāḥ sthūlādivikalpāḥ sā pratyayaḥ
<br/>kāraṇaṃ yasyetyarthaḥ | vāsanāyā nirapekṣāyāḥ kāraṇatvābhyupagame'ti-
<br/>prasaṅga iti tadudbodhako'nubhavo vācyaḥ, sa ca na deśamullikhatīti
<br/>tadudbodhitā vāsanāpi na tadullikhedityāha | anubhavānāmiti |
<br/>nirvikalpakānāmityarthaḥ | nanvananubhavenāpi deśa ullikhyatā-
<br/>mata āha | ullekha iti | tarhi siddha eva vṛkṣādirdeśastatra ca
<br/>spaṣṭāspaṣṭagrahaṇaṃ ca siddhamityarthaḥ | nanvanubhavaviṣayatvepi vṛkṣādiḥ
<br/>kathaṃ sālambana ityata āha | tāvanmātreti | nanu spaṣṭāspaṣṭagrahaṇa-
<br/>viṣayo na vṛkṣaḥ, kintu taddeśa ityata āha | na ceti | spaṣṭāspaṣṭa-
<br/>grahaṇayoryathā deśini vṛkṣe virodhāpādakatvaṃ tathā deśe bhūtalā-
<br/>dāvapi tadā syāttatrāpi hi dūrādyāvadviśeṣānupalambhasyāviśeṣā-
<br/>dityarthaḥ | nanu spaṣṭagrahaṇaṃ nāstyeva yena virodhaḥ syāt, kintu
<br/>grahaṇāni nirvikalpakāni sarvatra spaṣṭānyeva, savikalpakaṃ tu sarva-
<br/>viśeṣaviṣayaṃ yatra notpadyate tadaspaṣṭagrahaṇamiṣyata iti kuto
<br/>virodha ityata āha | na ca davīyāṃsa iti | yogavimalāñjana
<br/>dṛṣṭiryogī, tadanyo'smadādistasyāpi tārāvyūhasya davīyāṃso
<br/>gatayaḥ pratibhāntīti na śakyaṃ vaktumato yaduktaṃ davīyāṃsopi
<br/>viśeṣāḥ sphuranti na tu niścīyanta iti, tanna yuktamityarthaḥ ||</p>
<p>bhagīº ṭīº | nanu kāraṇībhūtajñānaviṣayatayā vṛkṣādi-
<br/>deśasya pratiniyamaḥ syādityata āha | na ceti | adhipati-
<br/>pratyayatvaṃ nirvikalpakatvam | tvayā deśasya nirvikalpakaviṣayatvaṃ
<pb n="734"/>
<br/>nāṅgīkriyate, aṅgīkāre vā sa eva pāramārthiko viṣaya
<br/>ityarthaḥ | tāvanmātramullekhamātram | na ceti | deśo bhūtalādi-
<br/>statra pāramārthiko viṣayo na tu pratiniyamaviṣayo vṛkṣādi-
<br/>rityarthaḥ | deśadeśinordharmadharmibhāvādabhede yathā dūratvāddeśasya
<br/>viśeṣā nopalabhyante tathā vṛkṣāderapīti viśeṣo nāstītyāha |
<br/>aviśeṣāditi | nanu dharmadharmiṇorabhedo dharmigrahaṇaṃ nirvi-
<br/>kalpakarūpaṃ sarvadharmaviṣayameva, savikalpakaṃ tu bahvanyavyāvṛtti-
<br/>viṣayatayā paṭvapaṭugrahaṇarūpamityāśaṅkāṃ nirākaroti | na ceti |
<br/>sphuraṇaṃ nirvikalpakam | niścayaḥ savikalpakaḥ | nirvikalpakasya
<br/>savikalpakonneyatvāttadabhāve tatsattvamaśakyaniścayamityarthaḥ ||</p>
<p>raghuº ṭīº | kāraṇībhūtasya nirvikalpakasya pratiniyata-
<br/>viṣayakatvāt kāryabhūtasya savikalpakasyāpi tathātvaṃ na punaranādi-
<br/>vāsanāsamutthānāṃ śaśaviṣāṇādivikalpānāmityādyāśaṅkya nirā-
<br/>karoti | na ceti | svasamānākāragrahaṇajanakatvaṃ viṣayasyā''dhi-
<br/>patyam grahaṇasya ca svasamānākāraviṣayavyavasthāpakatvam, anubhavasya
<br/>kādācitkanīlādyākārānyathānupapattyā nīlādyākāraviṣayasiddheḥ,
<br/>tathā ca tathāvidhasya tathāvidho vā pratyayo'dhipatipratyayaḥ |
<br/>niyataviṣayaṃ nirvikalpakam, tattvāt tadadhīnatvāt savikalpakasya
<br/>viṣayaniyamopapatteḥ |</p>
<p>adhipatirnirvikalpakaṃ pratyayaḥ kāraṇaṃ yasya tattvādityapi
<br/>kaścit |</p>
<pb n="735"/>
<p>niyatākārasavikalpakajananasāmarthyaṃ nirvikalpakasyādhipatyam,
<br/>tathā ca tasya savikalpakajanakanirvikalpakasya tathātvāt savikalpake
<br/>viṣayapratiniyama ityarthaḥ ityanye |</p>
<p>yadi nirvikalpakaṃ vṛkṣādideśamullikhet tadā tadanurundhāno
<br/>vikalpopi vṛkṣādiviṣayakaḥ syāt | na ca bhavatāmapi (asato)
<br/>vṛkṣāderavayavino nirvikalpakaviṣayatvasya sambhavo'nyaviṣayakācca
<br/>nirvikalpakādanyaviṣayakavikalpotpāde nīlanirvikalpakāt pīta-
<br/>savikalpakotpādaprasaṅga ityakṣaratātparyābhyāmāha | anubhavānāmiti |
<br/>ālambate viṣayatāmātreṇāśrayate asantamarthamityālambanapratyayaḥ
<br/>savikalpakaṃ vijñānam, tathā ca tasyaiva kuto viṣayaniyamaḥ |
<br/>tāvanmātraṃ asadarthollekhamātram | ākare kvacidviṣayībhūtāyāṃ pratī-
<br/>tāvālambanapratyayavyavahāraḥ | deśo bhūtalādiḥ | ālambanaṃ viṣayaḥ |
<br/>anupalabdheti | paṭvapaṭupratyayasya deśivaddeśasyāpi viśeṣānupalabdhyā
<br/>davīyaso'paṭurnedīyasaśca tadupalabdhyā paṭurnānyathetyarthaḥ | sphuranti
<br/>nirvikalpakena gṛhyante | na tu niścīyante na tu savikalpakena
<br/>viṣayīkriyante ||</p>
<p><b>aniścayānupapatteśca | anubhūto hyātmā na niścī-
<br/>yata ityatra heturvācyaḥ | vāsanānudbhava iti cenna |
<br/>niḥśeṣaviśeṣavantaṃ dharmiṇamupalabhya vidūravarttina-
<br/>stadakhilasmaraṇepi anubhavavyāpārānusāriniścayā-
<br/>nudayāt |</b></p>
<pb n="736"/>
<p>śaṅkaº ṭīº | kiñca nirvikalpakagṛhītaḥ savikalpakena
<br/>na viṣayīkriyata ityapyayuktamityāha | aniścayeti | nanu nirvi-
<br/>kalpakānantaraṃ yatra saṃjñāsmaraṇaṃ bhavati tatra tadviśiṣṭajñānamutpadyate
<br/>na tu sarvatretyāha | vāsaneti | anubhavavyāpāreti | anubhava-
<br/>vyāpāraḥ sākṣāttvam, tena nikaṭe gṛhītasakalaviśeṣasya dharmiṇo
<br/>dūre'pi tadanubhavabalāt sākṣātkāri jñānaṃ syāt, tvayā ca
<br/>cakṣuṣaḥ prāpyakāritvānabhyupagamāt sāmagryantarasya sadbhāvādityarthaḥ ||</p>
<p>bhagīº ṭīº | kiñca tadviṣayakanirvikalpakasattve tatkāryaṃ
<br/>savikalpakaṃ syādevetyāha | aniścayeti | vāsaneti | saṃskāra-
<br/>sahakārirāhityarthaḥ | tadakhilasmaraṇa iti saṃskārodbodhadyota-
<br/>nārtham | yatrāsyākhilaviśeṣasmaraṇābhāvastatrāpi tāvaddharmiviśiṣṭa-
<br/>dharmyanubhava eva saṃskārodbodhaka iti bhāvaḥ ||</p>
<p>raghuº ṭīº | iti hetuḥ ityatra hetuḥ | tadakhileti |
<br/>smaryate'neneti smaraṇaṃ, tadakhilagocaravāsanodbodhepītyarthaḥ | anu-
<br/>bhavasya vyāpāro dharmo'śeṣaviśeṣaviṣayatvam, tadanusārī tadvān ||</p>
<p><b>tathāpi cānubhavakalpanāyāṃ sarvaḥ sarvadā sarvaṃ
<br/>jānāti na tu niścinotīti kiṃ na syāt |
<br/>bhrāntivaśāt tadviparītaviśeṣaniścaye'nubhūtaviśeṣā-
<br/>niścaya iti cenna | anubhavavaiparītye niścayasya sarvatrā-
<pb n="737"/>
<br/>nāśvāsaprasaṅgāt | yatra ca viparītasyāpyaniścayastatra
<br/>kā vārttā, yathā parācīnairbhāgairarvācīnānāṃ saṃyoga-
<br/>vibhāgayoriti |</b></p>
<p>śaṅkaº ṭīº | tathāpīti | aniścitepyartha ityarthaḥ | nanu
<br/>rajatabhrameṇāntarite śuktinirvikalpake śuktiniścayo na bhavati,
<br/>tathā ca kuto'yaṃ niyamo yadanubhūtaṃ niścīyata evetyāśaṅkate |
<br/>bhrāntīti | anubhaveti | anubhavānantaraṃ viparītaniścayaścettadā'nu-
<br/>bhavamātraprāmāṇyavādinaḥ kvāpi samāśvāso na syāt, śuktau tu
<br/>nirvikalpakaṃ na bhavatyeva, kintu smṛtarajatasya dharmīndriyasannikarṣā-
<br/>dviparītaniścaya evotpadyata iti bhāvaḥ | kiñca parabhāgārvā-
<br/>gbhāgayoḥ saṃyogavibhāgau pratyakṣāpratyakṣavṛttitayā vāyuvanaspati-
<br/>saṃyogavibhāgavadapratyakṣau tatrāpi tvayā grahaṇamabhidhīyate, viparyayaśca
<br/>nāsti, tat kathaṃ na niścīyata ityāha | yatra ceti ||</p>
<p>bhagīº ṭīº | nanu tāvadviśeṣavaddharmyanubhavepi tadvirodhi-
<br/>viśeṣaniścayo bhramarūpastanniścayapratibandhaka ityāha | bhrānteti |
<br/>bhrāntiratra tatkāraṇaṃ vivakṣitam | yadyanubhavaviṣamvādī niścaya-
<br/>stadā sarvatrānubhave'nāśvāsastasya sa vikalpakonneyatvādityāha | anu-
<br/>bhaveti | yatra ceti | yatra viparītabhramastanniścayapratibandhako
<br/>netyarthaḥ | yatheti | saṃyogavibhāgau nātiriktau, kintu dharmiṇa
<br/>utpādaviśeṣāviti naye dharmiṇo'nubhavena viśeṣadarśanādviparītā-
<br/>niścaye yatra niścayastatroktarītyabhāva ityarthaḥ ||</p>
<pb n="738"/>
<p>raghuº ṭīº | jānāti anubhavati | bhrāntivaśāt bhrānti-
<br/>janakadoṣavaśāt | nanu niściterthe yatra bādhakamavatarati tatraiva
<br/>niścayasyānubhavavaiparītyaṃ kalpyate na sarvatreti nānāśvāso bhavatāmapi
<br/>rajatabhramasyārthavyabhicārāt sarvatrānāśvāsaprasaṅga ityata āha | yatra
<br/>ceti | na ca niyataviṣayānādivāsanāparipākavaśānniyataviṣaya-
<br/>vikalpotpāda iti vācyam | avayavijātyādervāstavatvavyava-
<br/>sthāpanāt | vikalpe'nubhūyamāne sākṣāttve bādhakābhāvāt sarvānu-
<br/>bhavasiddhe ca guṇaguṇinorbhede na kiñcidapi bādhakamiti ||</p>
<p><b>iti guṇaguṇibhedabhaṅgavādaḥ ||</b></p>
<pb n="739"/>
<h1>atha anupalambhavādaḥ |</h1>
<p><b>astu tarhi nairātmyam, anupalabdheriti cenna |</b></p>
<p><b><lg><l>sarvādṛṣṭeśca sandehāt svādṛṣṭervyabhicārataḥ |</l></lg></b></p>
<p><b>dṛśyatvaviśeṣaṇānnaivamiti cenna | tadasiddheḥ | paropa-
<br/>gamasiddheradoṣa iti cenna | svatantrasādhanatvāt | yadi
<br/>paraḥ sahasaiva naivamabhyupagacchet, nūnaṃ sādhanamidaṃ
<br/>mūrchet, yadi ca parādṛṣṭimavadhūya dṛśyantamabhyupagacchet,
<br/>evamapi sambhavet, na caivaṃ śakyam, tasya tadupahita-
<br/>rūpatvāditi saṅkṣepaḥ | vistarastvasanto'kṣaṇikā iti-
<br/>vadūhanīyaḥ |</b></p>
<p>śaṅkaº ṭīº | anupalambho veti yadātmani bādhakaṃ śaṅkitaṃ
<br/>tannirasyannāha | astu tarhīti | ātmā nāsti, anupalabdheḥ,
<br/>śaśaviṣāṇavadityarthaḥ | atra sarvānupalabdhimādāya sandigdhāsiddhi-
<br/>māha | sarveti | puruṣaviśeṣānupalabdhimādāya vyabhicāramāha |
<br/>svādṛṣṭeriti | nanu yogyānupalambhena pratyakṣata evātmābhāvo gṛhyata
<br/>ityāśaṅkyāha | dṛśyatveti | anumānapakṣe doṣamāha | tadasiddhe-
<br/>riti | tvayā''tmano dṛśyatvānabhyupagamāt, abhyupagame vā siddhaṃ naḥ
<br/>samīhitamityarthaḥ | naiyāyikaistāvaddṛśyatvamaṅgīkriyate, tathā ca
<pb n="740"/>
<br/>kathaṃ tadasiddhirityāha | pareti | svatantreti | tarkaḥ parābhyupa-
<br/>gamādhīnapravṛttirna tu svatantra(sādhana)manumānamapītyarthaḥ | nanu kuto
<br/>vyavastheyamityāha | yadi ceti |</p>
<p><lg><l>‘so'pi yāvat parāsiddhaḥ svayaṃ siddho vidhīyate |</l>
<l>bhavettatra pratīkāraḥ svato'siddhe tu kā kriyā’ ||</l></lg>
<br/>ityarthaḥ | sahaseti svārasikānabhyupagamavāraṇāya, anyathā'pa-
<br/>siddhāntāpatteḥ | mūrchediti | svarūpāsiddhaṃ syādityarthaḥ | nanvanu-
<br/>mānamapi parasiddhena pravarttatām, ko doṣaḥ, tvadanabhyupagamastvapa-
<br/>siddhāntabhayādeva vādinā na karttavya ityata āha | yadi ceti |
<br/>paro'pi darśane sati dṛśyatvamabhyupagacchet na tu tadantareṇa dṛśyatva-
<br/>mātramityarthaḥ | tasyeti | dṛśyatvasya darśanopahitatvādityarthaḥ |
<br/>vistarastviti | asanto'kṣaṇikāḥ kramayaugapadyarahitatvādityatrā-
<br/>śrayāsiddhirbādho vā, tathā''tmā nāstyanupalabdherityatrāpītyarthaḥ ||</p>
<p>bhagīº ṭīº | caturthamātmani bādhakaṃ dūṣayitumupanyasyati |
<br/>astu tarhīti | dehādibhinno nāstyātmā, anupalambhādityarthaḥ |
<br/>atra sarvathānupalambho vivakṣitaḥ svānupalambho vā | ādye sarvatreti |
<br/>yadyapyanupalambho jñānamātrābhāvaḥ svarūpasanneva heturiti tatra
<br/>sandehābhidhānaṃ na yuktam, tathāpyātmā nāstyanupalambhādityanenaiva
<br/>śabdena jñānamātrābhāve virodha iti bhāvaḥ | antye sveti |
<br/>tvadadṛṣṭasyāpi vastunaḥ sattvādityarthaḥ | nanu na vyabhicāraḥ,
<br/>yogyatayāṃ svānupalambhasya viśeṣaṇatvādityāha | dṛśyatveti | tvayā
<pb n="741"/>
<br/>tasya dṛśyatvānabhyupagamādabhyupagame siddha ātmetyata āha | tadasiddhe-
<br/>riti | naiyāyikaistathā'bhyupagamāt parasiddhena dṛśyatvaṃ svānupalambhe
<br/>viśeṣaṇamityāha | pareti | tarka ivānumānamapi parasiddhena na
<br/>pravarttate, svato'siddhe tu kā kriyetyāha | svatantreti | nanvanu-
<br/>mānamapi parasiddhena pravartsyati viśeṣābhāvādityata āha | yadi
<br/>ceti | parānumānadūṣaṇārthaṃ yadi naiyāyiko na tathā'ṅgīkuryāt,
<br/>tadedaṃ sādhanaṃ na syādityarthaḥ | yadi ceti | parairātmano
<br/>dṛśyatvasvīkāre anupalambho neṣyata iti tathā prasiddherevetyarthaḥ |
<br/>tasyeti | dṛśyasya dṛṣṭyupahitatvādityarthaḥ | nanu śaśaśṛṅgasyevāsa-
<br/>tkhyātyupasthitasya niṣedhaḥ syādityata āha | vistarastviti |
<br/>asatkhyāterdūṣitatvāttatrāpi śaśe śṛṅgaṃ nāstīti niṣiddhyate na tu
<br/>śaśaśṛṅgam, nāstyātmā ajātatvāt śaśaśṛṅgavadityatrāśrayasiddhya-
<br/>siddhibhyāṃ vyāghātaḥ, pratiyogyaprasiddhyā śarīrādāvapi dharmiṇi
<br/>tanniṣedho'śakya ityarthaḥ ||</p>
<p>raghuº ṭīº | turīyaṃ bādhakamāśaṅkate | astu tarhīti |
<br/>anupalabdhirna jñānamātrābhāvo nāstyātmetyeva jñānāt, parantu
<br/>sākṣātkārābhāvaḥ, tatrāha | sarvādṛṣṭerityādi | sandehādityā-
<br/>pātataḥ, vyatireka eva ca vyaktībhaviṣyati | vyabhicārastvatīndri-
<br/>yānabhyupagamena śakyaparihāratvānnodbhāvitaḥ | naivam na svādṛṣṭe-
<br/>rvyabhicāraḥ | svatantreti | prasaṅgo hi parābhyupagamasiddhena hetunā
<br/>pravarttate, parābhyupagame'niṣṭaprasañjanarūpatvāt, nānumānam, taduktam |</p>
<pb n="742"/>
<p><lg><l>‘yastu hetuḥ parāsiddhaḥ svataḥ siddho'bhidhīyate |</l>
<l>bhavettatra pratīkāraḥ svato'siddhe tu kā kriyā’ ||</l></lg>
<br/>iti | sopahāsamāha | yadi ceti | sahasā apasiddhānta-
<br/>bhayaviraheṇa | yena yaddṛśyaṃ tadanyena tasyādṛṣṭirasattvasādhikā tenaiva
<br/>vā | nādyaḥ, vādyadṛśyasya prativādibuddhyādeḥ sattvopagamāt |
<br/>dvitīye tu yena yaddṛśyaṃ taddṛṣṭestatra sattvādasiddhirityāha | yadi
<br/>ceti | etena yogyānupalabdhyā tanniṣedha ityapi pratyuktam |
<br/>dṛśyaṃ dṛśyatvaviśiṣṭam | taṃ ātmānam | tasya dṛśyatvaviśiṣṭasya |
<br/>itivat ityatreva | yathā sthirasya dharmiṇaḥ siddhyasiddhyorbādhāśrayā-
<br/>siddhibhyāṃ tatrāsattvasādhanamaśakyaṃ tathā''tmanyapīti | kiṃ cāsattvaṃ
<br/>nātyantābhāvapratiyogitvam, siddhasādhanāt | nāpi sarvakālāva-
<br/>cchedena sarvadeśavṛtteratyantābhāvasya pratiyogitvam, sarvatra deśe
<br/>sarvasya kālasyāvacchedakatvāsambhavāt, kvacidanyatrāpyaprasiddheḥ, asa-
<br/>tkhyāternirāsāt, ātmani siddhasādhanācca | nāpi prāgabhāvadhvaṃsa-
<br/>pratiyogitvam, ghaṭādāvavivādāt | ātmani ca vītarāgajanmā-
<br/>darśanādityādinā nyāyenānāditvasiddhyā'nādeśca bhāvasya kāraṇā-
<br/>bhāvād dhvaṃsāsambhavena bādhāt, sādhakavirahācca, meyatvadravyatvāde-
<br/>raprayojakatvāt | nāpi sattāyā jātervirahaḥ, ghaṭādāvivātmanyapi
<br/>tatsādhakasya pratyakṣasya sambhavāt, tathātvepi ca dharmiṇo'napāyāt |
<br/>ata eva na deśakālasambandhavirahaḥ, tatsādhakamānabādhitatvāt,
<br/>sādhakābhāvācca | ata eva na svarūpasattvavirahaḥ, svarūpasiddhyasiddhibhyāṃ
<br/>vyāghātācca | ata eva ca na prameyatvābhāvaḥ, sādhyāprasiddheśca |
<pb n="743"/>
<br/>nāpi prameyatvavyāpakārthakriyāviraheṇa tadabhāvasādhanam, tvayā
<br/>kevalavyatirekiṇo mānatvānabhyupagamāt, vyāpteḥ pakṣadharmatāyāścā-
<br/>siddheḥ | asya ca jñānasya prāmāṇye vyāghāto'prāmāṇye tu
<br/>kuto'bhimatasiddhirityādi svayamūhanīyam ||</p>
<p><b>athātmasadbhāve kiṃ pramāṇam | pratyakṣameva tāvat,
<br/>ahamiti vikalpasya prāṇabhṛnmātrasiddhatvāt | na
<br/>vāyamavastukaḥ sandigdhavastuko vā, aśābdatvāda-
<br/>pratikṣepācca | na ca laiṅgikaḥ, ananusaṃhitaliṅgasyāpi
<br/>svapratyayāt | na ca smṛtiriyam, ananubhūte tadanupa-
<br/>patteḥ | anādivāsanāvaśādanādirayamavastuko vikalpa
<br/>ityapi na yuktam, nīlādivikalpasādhāraṇyāt | iha
<br/>vāsanāmupādāyānāśvāse pramāṇāntarepi kaḥ samā-
<br/>śvāso yato nīlādivikalpeṣu samāśvāsaḥ syāt |</b></p>
<p>śaṅkaº ṭīº | nanu sādhakabādhakamānābhāvādātmani sandehaḥ
<br/>syādataḥ sādhakamāha | pratyakṣamiti | āgamānumānayorapi
<br/>ātmani sattve pratyakṣasyopajīvyatvāttadeva prathamamuktam | nanu
<br/>śaśaviṣāṇapratyayavadahamiti pratyayaḥ syādityata āha | na ceti |
<br/>bauddhaiḥ śabdādivikalpānāmavastukatvābhyupagamādāha | aśābdatvā-
<br/>diti | sandigdhavastukatāyāmāha | apratikṣepāditi | nāyaṃ
<br/>sthāṇuritivannāhamiti pratikṣepābhāvādityarthaḥ | na ca laiṅgika
<pb n="744"/>
<br/>iti | yadyapi laiṅgikamapyasatkhyātirūpameva tanmate, tathāpi
<br/>hetvantaramapyāha | ananusaṃhiteti | nanvādhunikī vāsanā-
<br/>mūlānubhavamapekṣate natvanādirapītyāśaṅkya nirākaroti | anā-
<br/>dīti | tarhi nīlādyapi pāramārthikaṃ na syādanādivāsanā-
<br/>vaśādeva teṣāmapi sphuraṇasambhavādityāha | nīlādīti | tadeva
<br/>sphuṭayati | iheti | ātmanītyarthaḥ ||</p>
<p>bhagīº ṭīº | ātmani bādhakoddhārepi sādhakaṃ vinā
<br/>sandehaḥ syādityātmatattvasyāvivekastadavastha evetyāha | atheti |
<br/>yadyapyātmani śabdānumāne api māne stastathāpi tayoḥ pratyakṣopa-
<br/>jīvakatvāt pratyakṣameva mānamāha | pratyakṣamiti | na ca
<br/>tadasiddhamityāha | ahamitīti | nanvasannapyayaṃ vikalpaḥ śaśa-
<br/>viṣāṇavikalpavadavastukastathātvena sandigdho veti na mānamityāśaṅkāṃ
<br/>nirākaroti | na ceti | bauddhanaye śabdādivikalpā vyāvṛttimātra-
<br/>viṣayatayā'līkaviṣayā yathā'yaṃ tathetyarthaḥ | apratikṣepādabādhā-
<br/>dityarthaḥ | nanu śābdatvalaiṅgikatvābhāve'pyanādivāsanājanyatayā
<br/>śaśaviṣāṇavikalpava(ttayā)dasatkhyātirūpaḥ syādityāśaṅkya nirā-
<br/>karoti | anādīti | ayamahamiti vikalpaḥ yadi bādhakā-
<br/>bhāve'pi tathā tadā nīlādivikalpānāmapi vāsanāmātrajanyatva-
<br/>sambhāvanayāpi savastukatve kā pratyāśetyarthaḥ ||</p>
<pb n="745"/>
<p>raghuº ṭīº | pratyakṣameveti | tatrātmā na tāvatpratyakṣato
<br/>gṛhyata iti bhāṣyaṃ punarāpātato vipratipannaṃ prati ahamiti
<br/>pratyakṣaṃ śarīrādibhinna ātmani pramāṇayituṃ na śakyata ityeta-
<br/>tparam | avastuko vastvananurodhī vyāvṛttiviṣayakaḥ | tādṛśo hi
<br/>vikalpaḥ śabdālliṅgātsāderanādervā vāsanātaḥ, na cāyaṃ tathetyāha |
<br/>aśābdatvādityādinā | satyapi ca śābdatvādau nāvastukatva-
<br/>mabādhādityāha | apratikṣepāditi | vināpi bādhakamavastukatve
<br/>nīlādivikalpānāmapi tathātvaprasaṅga iti bhāvaḥ | ananubhūta
<br/>iti svamate, ajñāta iti paramate | ayaṃ ahamiti vikalpaḥ |
<br/>vāsanāvikalpasantānayoranāditvānna bījāṅkuravat kāryakāraṇa-
<br/>bhāvāsambhava iti bhāvaḥ | sandigdhavastukatvaṃ nirasyati | iheti |
<br/>yadyāntare'hamiti vikalpe vastvananurodhivāsanāsamutthatvasambhāvanayā
<br/>savastukatvasandehastadā bāhyeṣvapi nayanādisamuttheṣu vikalpeṣu tayaiva
<br/>tatsandehātkvacidapi vikalpe savastukatvanirṇayo na syādityarthaḥ ||</p>
<p><b>tasmādvāsanāmātravādaṃ vihāyāgantukamapi kiñcit
<br/>kāraṇaṃ vācyam, taccāptānāptaśabdau vā liṅgatadābhāsau
<br/>vā pratyakṣatadābhāsau veti | tatra yathā prathamamadhyama-
<br/>prakārābhāvānnīlavikalpaścaramaṃ kalpamālambate tathā-
<br/>'hamiti vikalpopi | tatrāyaṃ pratyakṣapṛṣṭhabhāvitve
<br/>sākṣādeva savastukaḥ, tadābhāse tu mūle'sya pāramparyāt
<br/>savastuteti |</b></p>
<pb n="746"/>
<p>śaṅkaº ṭīº | tasmāditi | nīlādyupaplavabhayādityarthaḥ |
<br/>prathamamadhyameti | pūrvadūṣitatvādityarthaḥ | caramamiti | pratyakṣa-
<br/>tadābhāsapakṣamityarthaḥ | pratyakṣābhāsamūlatāyāmapi savastukatāmāha |
<br/>tatreti | ahamiti vikalpasya nirvikalpakajanyatve nīlādi-
<br/>vikalpavat savastukatā, pratyakṣābhāsamūlatve tu paramparayā mūlabhūtaṃ
<br/>pratyakṣamabhyupeyaṃ pramāpūrvakatvādāropasyetyarthaḥ ||</p>
<p>bhagīº ṭīº | pratyakṣābhāsamūlakatve savastukatvamupapādayitu-
<br/>māha | tatreti | ahamiti | vikalpo yadi vastuviṣayā-
<br/>vyavahitapūrvavarttinirvikalpakasambaddho yadi vā pratyakṣābhāsajanya-
<br/>stathāpi paramparayā āropyarajatādinirvikalpakapūrvakatvenobhayathāpi
<br/>savastukatvamastyevetyarthaḥ ||</p>
<p>raghuº ṭīº | pratyakṣaṃ nirvikalpakam | sākṣāt nirvi-
<br/>kalpakātiriktavyavadhānamantareṇa | pratyakṣābhāsamūlakatvepi savastukatvaṃ
<br/>vyavasthāpayati | tadābhāsa iti | pāramparyādvastuviṣayakanirvi-
<br/>kalpakapṛṣṭhabhāvisavikalpakaprabhavavāsanāprabhavasmṛtijanyatvāt ||</p>
<p><b>na ca bāhyapratyakṣanivṛttāveva nirmūlatvam, buddhi-
<br/>vikalpasyāpi tathātvaprasaṅgāt | tatra svasamvedanaṃ
<br/>mūlamihāpi mānasapratyakṣamiti na kaścidviśeṣaḥ |</b></p>
<pb n="747"/>
<p>śaṅkaº ṭīº | nanu yadyātmāsti tadā nīlādivadbahi-
<br/>rindriyavedyaṃ syādityata āha | na ceti | nanu buddhiḥ svayameva
<br/>svasmin pramāṇaṃ na tvātmā tathā, tasya jaḍatvādityata āha |
<br/>tatreti | mānasamiti | vedanamityanuṣajyate | tathā ca mānasa-
<br/>pratyakṣasiddha evātmetyarthaḥ ||</p>
<p>bhagīº ṭīº | nanu pratyakṣasya bahiḥkaraṇajanyatvadarśanāccātra
<br/>ca tadabhāvānna pratyakṣatvamiti vāsanāprabhavatvameva syādityata āha |
<br/>na ceti | yathā'nyasya svaprakāśyakatvepi buddhistvanmate svaprakāśā
<br/>yathānuvyavasāyo'ntaḥkaraṇajanyastathā''tmapratyakṣamapītyarthaḥ ||</p>
<p>raghuº ṭīº | bāhyaṃ bahirindriyajaṃ pratyakṣaṃ nirvikalpakam |
<br/>nirmūlatvam mūlabhūtavastuśūnyatvam | buddhīti | upalakṣaṇaṃ cedam |
<br/>sukhādivikalpānāmapi mānasapratyakṣamūlakānāmavastukatvaprasaṅgo
<br/>draṣṭavyaḥ | sādhitaṃ ca sukhādīnāṃ jñānātiriktatvamākare ||</p>
<p><b>śarīrādivastuko bhaviṣyatīti cenna, nirupādhi-
<br/>śarīrendriyabuddhitatsamudāyālambanatve'tiprasaṅgāt | sva-
<br/>sambandhiśarīrādāvayaṃ syāditi vācyam, tatra kaḥ
<br/>svārtha iti vacanīyam | ananyatvaṃ svatvaṃ sarvabhāvā-
<br/>nām, tathā ca yadā tenaiva tadanubhūyate tadā pratyetuḥ
<br/>pratyetavyādavyatirekādahamiti syāt | ata eva
<pb n="748"/>
<br/>ghaṭādayo na kadācidananyānubhavitṛkā iti na
<br/>kadāpyahamāspadamiti cet, evaṃ tarhi tvanmatepyahaṃ
<br/>pratyayaḥ śarīrādāvāroparūpa eva, tataḥ pratyetu-
<br/>ranyatvāt |</b></p>
<p>śaṅkaº ṭīº | nanvayamahaṃ pratyayaḥ śarīra eva sthaulyādi-
<br/>sāmānādhikaraṇyenāhantvagrahādityāśaṅkate | śarīreti | evaṃ
<br/>sati caitraśarīrepi maitrasyāhaṃ pratyayaḥ syāditi | svasambandhinītyanta-
<br/>rbhāvya pratyayaśaṅkāmāha | nirupādhīti | buddhicaitanikatatsamudāya-
<br/>caitanikavādināvapi tulyanyāyena pratyākhyātuṃ tadantarbhāvena
<br/>śaṅkitam | tatreti | svapadenātmaiva vācyaḥ, tathā ca siddhaṃ naḥ
<br/>samīhitamiti bhāvaḥ | ananyatvaṃ anyonyābhāvātyantābhāvavattva-
<br/>mityarthaḥ | evaṃ sati sa evātiprasaṅga ityata āha | tathā
<br/>ceti | pratyetā yatra pratyetavyastatrāhamiti pratyaya iti nātiprasaṅga
<br/>ityarthaḥ | buddhicaitanikaṃ pratyāha | evaṃ tarhīti | śarīrādeḥ
<br/>pratipattṛbhinnatvādityarthaḥ ||</p>
<p>bhagīº ṭīº | atiprasaṅgāditi | caitrasyāpi maitraśarīre-
<br/>'hamiti dhīḥ syādityarthaḥ | tatreti | ātmānaṃ vihāyeti śeṣaḥ |
<br/>ananyatvamiti | yadanyonyābhāvātyantābhāvavattvaṃ yasya tattvaṃ svatva-
<br/>mityarthaḥ | tadeti | pratīterevāśrayo yadā pratīyate tadā'hamiti
<br/>vyavahārastatretyarthaḥ | buddhyātmatāvādinaṃ pratyāha | evantarhīti ||</p>
<pb n="749"/>
<p>raghuº ṭīº | kaḥ svārtha iti | yasyātmanaḥ sambandhi yaccharīraṃ
<br/>tasya tatrāhaṃ gaura ityādikaḥ pratyaya iti niyamo nātiriktātma-
<br/>sadbhāvaṃ vinetyarthaḥ | yathā bhavatāṃ svasminnātmani ahaṃ jāne ahaṃ
<br/>sukhītyādikā buddhistathā'smākamapi svasminneva śarīre setyā-
<br/>śaṅkate | ananyatvamiti | yathāśrutamananyatvaṃ sādhāraṇamatasta-
<br/>dvivecayati | tathā cetyādinā | naiyāyikādīnāṃ sāmānyato-
<br/>'hantvamātmatvameva, tattadahantvaṃ tu tattadātmatvam, svāśraya eva ca
<br/>pratīterahamāspadam, tatrāsvaprakāśe svāśrayatvaṃ svarūpasanniyāmakaṃ
<br/>svaprakāśe tu jñāyamānamapīti mantavyam | tataḥ pratyeturiti |
<br/>ahaṃ pratyayo hi yadi sākṣādviṣayasamuttho yadi vā viṣaya-
<br/>savikalpakapṛṣṭhabhāvī ubhayathāpi pūrvabhāvinaṃ viṣayamapekṣate, na ca
<br/>bhavatāṃ tasya kṣaṇikasyodīcyapratyayāśrayatvam, nāpi tadupādānatvam,
<br/>atyantavisadṛśasyāprakṛteśca bhavatāmupādānatvāsambhavāditi | na ca
<br/>pratītyāśrayatvopādānatvābhyāmanyat pratyetṛtvaṃ nāmeti ||</p>
<p><b>buddhau mukhya eveti cenna | tasyāḥ kriyātvenānubhūya-
<br/>mānāyā bhinnasya kartturahaṃ cchinadmītivat ahaṃ
<br/>jānāmītyanubhavāt | nīlādipratyetavyākāravat prati-
<br/>pattyākāropi pratipatterevāyamātmā tathā bhāsata iti
<br/>cet, tarhi pratyetavyapratipattyākārayostulyayogakṣema-
<br/>tvāt siddhaṃ naḥ samīhitam | astu svopādānamātra-
<br/>miti cenna | tatpratibhāsane tadākārasyāpi pratibhāsa-
<pb n="750"/>
<br/>prasaṅgāt, ākāramantareṇākāriṇo'navabhāsāt |
<br/>pravṛttisantānānyī buddhisantānaḥ pratipattā, vayaṃ
<br/>tamālayavijñānamācakṣmaha iti cet, astu tarhi
<br/>pravṛttivijñānopādānamanādinidhanaḥ pratipattā | sa
<br/>kiṃ santanyamānajñānarūpastadviparīto veti cintā'va-
<br/>śiṣyate, niḥśeṣitā cāsau prāgiti |</b></p>
<p>śaṅkaº ṭīº | buddhistatropādhirityāha | buddhāviti |
<br/>ahantvādhikaraṇe kriyātvena bhāsamānā buddhirnāhaṅkārāspadaṃ bhavitu-
<br/>marhatītyāha | tasyā iti | nanu yathā nīlādibuddhau nīlādi-
<br/>rākārastathā pratipatterākāro'hantvaṃ pratipattau bhāsata iti śaṅkate |
<br/>nīlādīti | evaṃ yathā nīlādiḥ pratītibhinnastathā prati-
<br/>pattāpi pratipattibhinna eva tasyākārastatra bhāsata iti siddhaṃ naḥ
<br/>samīhitamityāha | tarhīti | nanvahamākārāyāḥ pratipatteryā
<br/>pratipattirupādānabhūtā saivāhantvena bhāsata ityāha | astviti |
<br/>svopādānamātramahaṃ pratyayaviṣaya iti śeṣaḥ | svopādānaṃ hi
<br/>nīlādivijñānaṃ yadi tadā tadullikhadvijñānaṃ nīlādyapyullikhet,
<br/>tathā ca kvāhaṃ pratyaya ityāha | tatpratibhāsana iti |
<br/>ākāreti | pravṛttivijñānākāro nīlādistamantareṇākāriṇa
<br/>upādānasya nīlādivijñānasyānavabhāsanādityarthaḥ | ālaya-
<br/>vijñānamupādānapadenocyate tasya cāhaṃtvamātramākāra iti na
<br/>nīlādibhānaprasaṅga ityāha | pravṛttīti | anādinidhana iti |
<br/>santānābhiprāyam | prāgeveti | kṣaṇabhaṅgaprakaraṇa evetyarthaḥ ||</p>
<pb n="751"/>
<p>bhagīº ṭīº | na jñānātmakatvamahamarthasya jñānakriyākartṛtvena
<br/>tasyānubhūyamānatayā tato bhedādityāha | tasyā iti | nanu yathā
<br/>nīlādibuddhau nīlādyākāratvaṃ tathā jñānarūpasyaivātmano'hamiti
<br/>dhīviṣayatvam iti na jñānabhinnātmasiddhirityāha | astviti |
<br/>tarhyahamiti jñāne tadupādānanīlādipravṛttivijñānaviṣayetiprati-
<br/>pattau pratipattrākāratvaṃ bhāsata ityāha | nīlādīti | tāvatāpi
<br/>nīlādivatsvajanyajñānabhinna ātmā siddha evetyāha | tarhīti |
<br/>nanvayaṃ yasyā buddheryadupādānaṃ sa evātmā pravṛttivijñānabhinnani-
<br/>rviṣayānādyanantaḥ pratipattā siddha eva, sthairye paraṃ vipratipattistacca
<br/>sādhitamevetyāha | astviti | yadyapyālayavijñānasya kṣaṇikatvā-
<br/>nnānādinidhanatvam, tathāpi pratipattṛtāvacchedakarūpavadrahitaḥ kālo
<br/>nāstīti bhāvaḥ | prāgeveti | kṣaṇabhaṅganirāsenetyarthaḥ ||</p>
<p>raghuº ṭīº | mukhyo yathārthaḥ | saiva buddhiḥ pratipattrī tatpūrva-
<br/>bhāvibuddhyantaraṃ vā | tadapi nīlādyākāraṃ svamātrasākṣikaṃ vā |
<br/>ādye tasyā ityādi | svasya svāśrayatvasvopādānatvayorasambhavā-
<br/>dityarthaḥ | antarā vijñānavādī pratyavatiṣṭhate | nīlādīti |
<br/>tathā cāhamākāropi jñānasvarūpameveti nātiriktātmasiddhiriti
<br/>bhāvaḥ | siddhaṃ jñānātiriktaviṣayavyavasthāpanāt | dvitīyaṃ
<br/>śaṅkate | astvityādi | ahamāspadamiti śeṣaḥ | upādānaṃ
<br/>sajātīyaṃ kāraṇaṃ buddhyantaram | mātrapadena vijātīyaṃ samavāyi-
<br/>kāraṇamatiriktamātmānaṃ vyavacchinatti | ākāramiti | tavā-
<pb n="752"/>
<br/>kārākāriṇorabhedāt asmākaṃ tu viṣayaviśiṣṭasyaiva vyavasāya-
<br/>syānuvyavasāye bhāsanāt | tṛtīyaṃ śaṅkate | pravṛttīti |
<br/>pratipattā pratipatterupādānam | astvityādi | upādānaṃ pareṣāṃ
<br/>sajātīyaṃ kāraṇamasmākaṃ samavāyi | anādinidhanaḥ samāna-
<br/>kālīnānekāvṛttisarvakālasambandhitāvacchedakarūpavān | tacca rūpaṃ
<br/>pareṣāṃ tatsantānatvam, asmākaṃ tu tattadātmatvam | pratipattā
<br/>ahamāspadaṃ pratipattyāśrayo vā | prāgeva kṣaṇabhaṅgabhaṅgena ||</p>
<p><b>kaḥ punaratra nyāyaḥ | pratisandhānam | tathyamida-
<br/>mityasiddhamatathyañca viruddham aviśiṣṭamanaikāntika-
<br/>miti cenna | hetvarthānavabodhāt | nahi pratyabhijñāna-
<br/>mātramatra vivakṣitam | tat kiṃ kāryakāraṇayoreka-
<br/>santānapratiniyamaḥ | so'pi viruddha iti cet ?
<br/>eṣo'pi na vivakṣito naḥ | kastarhi ? pūrvāparadhiyā-
<br/>mekakartṛtayā viniścayaḥ | eṣo'pi tāsāmupādāno-
<br/>pādeyabhāvenā'pyupapadyata iti cenna | sthairyasthitau
<br/>tadabhāvāt | kṣaṇikatve'pi naikajātīyatve sati
<br/>tadutpattirevopādānopādeyabhāvaḥ | śiṣyācāryadhiyā-
<br/>mapi tathābhāvaprasaṅgāt |</b></p>
<p>śaṅkaº ṭīº | atreti | sthirātmanītyarthaḥ | nyāyarucimpratyu-
<br/>ttaramāha | pratisandhānamiti | vastutaḥ pratyakṣameva pratisandhānaṃ
<br/>sthairye pramāṇaṃ, kathāyāntu pratyakṣamapyanumānacchāyayaiva prayoktavyam,
<pb n="753"/>
<br/>tathā ca prayogaḥ ahamiti pratyayālambanaṃ sthiraṃ tādrūpyeṇa
<br/>pratyabhijñāyamānatvāt ghaṭādivat | pramārūpaṃ pratyabhijñānaṃ
<br/>svarūpāsiddhaṃ, bhramarūpaṃ cedviruddhaṃ, pratyabhijñānamātrantu jātyādi-
<br/>pratyabhijñāne'naikāntikamityāha | tathyamiti | kāryeti | kārya-
<br/>kāraṇayoranubhavasmaraṇayorekasantānaniyamaḥ santānāntare tadanupa-
<br/>patterityarthaḥ | so'pīti | kāryakāraṇasantānasya bhedaniyatatvā-
<br/>dityarthaḥ | āśayamudghāṭayati | pūrvāparadhiyāmiti | yo'haṃ
<br/>rūpamadrākṣaṃ so'haṃ sparśaṃ spṛśāmi yo'haṃ ghaṭamanvabhavaṃ so'haṃ taṃ
<br/>smarāmi iti pratyabhijñānamanekakartṛkādvyāvartamānamekakartṛkatāyāṃ
<br/>viśrāmyatītyarthaḥ | pūrvaṃ pratyabhijñāyamānatvaṃ sthairye'nvayaprādhānyenaiva
<br/>śaṅkitamityavirodhaḥ | anyathāsiddhimāha | eṣo'pīti | dhiyā-
<br/>mupādānopādeyabhāvavyatirekaprayuktaḥ caitramaitrayoḥ pratisandhāna-
<br/>vyatireko naikakartṛkavyatirekaprayukta ityarthaḥ | tadabhāvāditi |
<br/>dhiyāmupādānopādeyabhāvābhāvādityarthaḥ | abhyupagamavādenāha |
<br/>kṣaṇikatve'pīti | sājātye sati kāryakāraṇabhāva evopādāno-
<br/>pādeyabhāvalakṣaṇaṃ tacca dhiyāmastyevetyarthaḥ | atrātivyāptimāha |
<br/>naiketi | na ca sākṣātkāraṇatvaṃ vivakṣitamiha tu vacanādidvārā
<br/>taditi vācyam | smṛtyanubhavayostadabhāvāt ||</p>
<p>bhagīº ṭīº | yadyapi kathādaśāyāṃ pratyakṣamapyanumāna-
<br/>cchāyayaiva prayojakamiti samayaḥ tathā'pi nyāyāntaramāha | prati-
<pb n="754"/>
<br/>sandhānamiti | sa evāhamiti pratyabhijñānaṃ jñāturabhedasādhaka-
<br/>miti bhāvaḥ | tathyamiti | yathārthaṃ pratyabhijñānamasiddhamayathārthaṃ
<br/>bhedaparyavasāyitvenābhedaviruddhaṃ tanmātraṃ ca jvālādāvanaikāntika-
<br/>mityarthaḥ | kāryakāraṇayoḥ pūrvāparapratyayayorityarthaḥ | so'pīti |
<br/>tasya bheda evopapatterityarthaḥ | pūrveti | yo'haṃ rūpamupalabdhavān
<br/>so'haṃ spṛśāmīti pūrvāparayorekakartṛkatāsākṣātkāro'nekakartṛkā-
<br/>dvyāvṛtta ekakartṛkatvaṃ sādhayati | tathā hyantimabuddhiḥ pūrvabuddhyu-
<br/>pādānopādeyā tāvatkāle sthāyikartṛkā vā ekakartṛkatayā
<br/>pratyakṣaviṣayadhītvāditi vyatirekītyarthaḥ | nanu tathā pratisandhāna-
<br/>vyatireke kāryakāraṇabhāvābhāva upādhirataḥ pratisandhāne kāryakāraṇa-
<br/>bhāvaḥ prayojaka ityanvaye'nyathāsiddhiḥ, kartṛbhede'pi vilakṣaṇo-
<br/>tpādabhrameṇaiva pratisandhānarūpotpādādityāha | eṣo'pīti |
<br/>sthairyapakṣe bhāsanaṃ mitho nopādānopādeyabhāva ityāha | sthairyeti |
<br/>nanu sajātīyakāraṇasyaivopādānatvādbuddhīnāṃ tathātve na virodha
<br/>ityāha | kṣaṇikatve'pīti | yadi kāryakāraṇabhāvaḥ sākṣādviva-
<br/>kṣitastadā māsādyantaritabuddhīnāṃ pratisandhānaṃ na syāditi para-
<br/>mparayā sa vācyastatrāha | śiṣyeti | śiṣyācāryabuddhyorapi jñāna-
<br/>vivakṣāprayatnasthānābhighātaśabdotpattikrameṇa paramparayā kāryakāraṇa-
<br/>bhāvādityarthaḥ | etaccopalakṣaṇam | kāryakāraṇabhāve'pyananta-
<br/>vyavahitaviśeṣaṇajñānajanyaviśiṣṭabuddhau pratisandhānābhāva ityapi
<br/>mantavyam | yadyapyupādheratiprasaktatve'pi sādhyavyāpakatvamakṣatameva
<pb n="755"/>
<br/>tathāpyanvaya upādhau sādhyasiddhiprasaṅgo vyatireke tu sādhyāvyāpakatvaṃ
<br/>apratisandhāne kāryakāraṇabhāvābhāvasyāvyāpakatvāt ||</p>
<p>raghuº ṭīº | syādetat siddhyatu kṣaṇabhaṅgo mā vā saitsīt sthiraḥ
<br/>punarātmā kutaḥ siddha iti pṛcchati | kaḥ punariti | yadyapi
<br/>sa evāhamiti pratyabhijñānaṃ sthairye pratyakṣameva pramāṇaṃ, vinā bādhakaṃ
<br/>dhiyāmautsargikasya prāmāṇyasyāpavaditumaśakyatvāt, tathā'pyanu-
<br/>mānamudrayā tasya gamakatve doṣamāśaṅkate | tathyamityādi | tathyaṃ
<br/>yathārtham | viruddham | amedabhramasya bhedavyāptatvāt | aviśiṣṭaṃ
<br/>pratyabhijñānasāmānyam | anaikāntikaṃ jñānādau | tatkimityādi |
<br/>kiṃ vitarke | vivakṣita iti vipariṇatena śeṣe'nvayaḥ | kārya-
<br/>kāraṇayoḥ smaraṇānubhavayoḥ | so'pi viruddhaḥ santānasya bheda-
<br/>vyāptatvāt<sup><small>1</small></sup> | pūrveti | yo'haṃ ghaṭamadrākṣaṃ so'hamidānīṃ taṃ
<br/>smarāmīti pūrvāparadhiyāmekāśrayatvaniścaya ityarthaḥ | nanvayaṃ niścayo
<br/>niścetuḥ pūrvāparakālāvasthāyitve hetuḥ pūrvāparapratyayavatorabhede vā,
<br/>ādye jñānamātrasya gamakatve śeṣavaiyarthyaṃ, dvitīye tu bhramasādhāraṇo-
<br/>'yaṃ vyabhicārī<sup><small>2</small></sup>, pramārūpastvasiddhaḥ, sākṣātkāro'pi caupanayiko-
<br/>'śe'laukikaścānekāntaḥ sarvāṃśe laukikastvasiddhaḥ iti | maivam |
<br/>parapratītiḥ pūrvapratītyāśrayāśritā pūrvapratītyāśraye sākṣātkriya-
<br/>māṇatvāt pūrvapratītivadityarthāt | na cedamasiddhaṃ yo'hamadrākṣaṃ
<br/>so'haṃ spṛśāmi yo'hamaspārkṣaṃ so'haṃ smarāmīti pūrvapratītyāśraye
<note n="755.1"><p>bhedaniyatatvāditi 2 puº pāº |</p></note>
<note n="755.2"><p>pareṣāmasiddhavyāptikaṃ cetyadhikapāṭhaḥ 3 puº dṛśyate |</p></note>
<pb n="756"/>
<br/>parapratyayavattvagrahaṇāt | sākṣātkāraśca laukiko grāhyaḥ | yo'haṃ
<br/>ghaṭamadrākṣaṃ so'haṃ spṛśāmīti pratisandhānaṃ kartṛbhede'nupapadyamānaṃ
<br/>pūrvāparapratītyorekakartṛkatvaṃ vyavasthāpayati pratyetavyādananyasyaiva pratyetu-
<br/>rahamāspadatvāt nahi bhavati caitro'haṃ yamadrākṣaṃ maitro'haṃ taṃ
<br/>spṛśāmīti punarākaracchāyāvāhī panthāḥ |</p>
<p>pūrvāparapratītimatorabhedapratisandhānaṃ tayorabhedasādhakaṃ viruddha-
<br/>dharmasaṃsargavirahiviṣayatvaṃ ca viśeṣaṇaṃ granthakṛdeva dāsyatītyapi
<br/>kecit |</p>
<p>yadvā pratisandhānena pratisandhānaprayojakaṃ smaraṇamabhihitam |
<br/>anyadṛṣṭasyānyena smaraṇe'tiprasaṅgāt, yaduktaṃ “nānyadṛṣṭaṃ smaratyanya”
<br/>iti | na caivamathavetyādinā vakṣyamāṇābheda iti vācyam | ihānu-
<br/>bhavasya svāśraye smṛtijanakatvāt sthirātmasādhanaṃ, tatra ca saṃskārasya
<br/>tathātvāttaditi bhedāt |</p>
<p>santanyamāne'pyātmani ekasantānāntaḥpātitvanibandhano'ha-
<br/>māropaḥ prācīne pratyetari, tadabhedāropaścārvācīne, tatra codīcya-
<br/>jñānavattvaṃ gṛhyate ityasiddho hetuḥ vāsanāparīpākaprabhavañca smaraṇa-
<br/>manubhavitṛsantānaniyatamityāśaṅkate | eṣo'pīti | vyatirekiṇā
<br/>pratisandhānenaikakartṛkatve sādhye vyatireke upādānopādeyabhāvasyopādheḥ
<br/>sambhavāt sandigdhavyatirekitvamityāśaṅketyākare ṭīkākṛtaḥ |</p>
<p>atra ca ekasantānāntaḥpātināṃ jñānānāṃ satyapyupādānopādeya-
<br/>bhāve prāyaśo na pratisandhānamiti sādhyāvyāpakatvamagra eva vyaktī-
<br/>kariṣyata iti hṛdayam |</p>
<pb n="757"/>
<p>sthairyeti | sthairyavādināṃ sthiradravyasyopādānatvāt | kṣaṇikatve-
<br/>'pi | kṣaṇikavādimate'pi | tadutpattiḥ tasmādutpattiḥ kāryya-
<br/>kāraṇabhāvaḥ, sā cet sākṣādvivakṣitā, tadā antaritayoḥ sāntā-
<br/>nikayoratathābhāvādapratisandhānāpattiḥ, atha paramparāsādhāraṇī
<br/>tatrāha | śiṣyeti | tathā ca tatrāpi kadācit pratisandhā-
<br/>syāt vivakṣādīnāṃ vyavadhāyakatve sāntānikānāmapi tathātva kena
<br/>vāraṇīyam |</p>
<p><b>bhedāgrahe satīti cenna | prakṛte'pi tadabhāvāt |
<br/>śarīrabhedāgrahastāvadastīti cenna | bhinnajanmajñānā-
<br/>vyāpteḥ | anupalabdhapitṛkeṇāpi bālenātiprasaṅgāt |
<br/>ghaṭakapālakṣaṇayoratathābhāvaprasaṅgācca | ekādhāratayā
<br/><sup><small>1</small></sup>niyama iti cenna | tasya vāstavasya kṣaṇikatvapakṣe'pi
<br/>viṣamasamayānāṃ kṣaṇānāmabhāvāt, kālpanikasya
<br/>tvatiprasañjakatvāt | śarīrabuddhyorapi samānadeśatābhi-
<br/>mānāt |</b></p>
<p>śaṅkaº ṭīº | prakṛte iti | nīlapītādidhiyāṃ bhedenaiva grahā-
<br/>dityarthaḥ | ekabuddhisantāne śarīrabhedāgraho'sti na tu śiṣyācārya-
<br/>buddhisantāna iti na tatropādānopādeyabhāva ityāha | śarīreti |
<br/>bhinneti | tatra jātismaratvānurodhenopādānopādeyabhāvastvayāṅgī-
<br/>kriyate na tu śarīrabhedāgraha ityavyāptirityarthaḥ | doṣāntaramāha |
<note n="757.1"><p>tathā niyama iti 2 puº pāº |</p></note>
<pb n="758"/>
<br/>anupalabdheti | tatra śarīrabhedāgraho'sti natūpādānopādeyabhāvaḥ,
<br/>tathātve vā pitranubhūtasya putreṇa smaraṇaprasaṅga ityarthaḥ | ghaṭeti |
<br/>tadutpattāvapi sājātyābhāvāt upādānopādeyabhāvābhāvaprasaṅga
<br/>ityarthaḥ |</p>
<p>bālyayauvanabhedena svaśarīrabhedagraho'styeveti tatropādānopā-
<br/>deyabhāvābhāvātpratisandhānaṃ na syādityapi draṣṭavyam |</p>
<p>ghaṭakapālayoḥ svabuddhyoścaikādhāratvāt kāryakāraṇabhāve satyu-
<br/>pādānopādeyabhāva ityāha | eketi | ghaṭakapālayorvāstavaikā-
<br/>dhāratā na deśakṛtā, na kālakṛtā, ghaṭakāle ca kapālanāśā-
<br/>ddeśakālayośca kṣaṇikatvena bhinnatvādityarthaḥ | kālpanikasyeti |
<br/>tantughaṭayoḥ kapālapaṭayośca kadācidekādhāratābhramasambhavādityarthaḥ |
<br/>atiprasaṅgamevāha | śarīreti |</p>
<p>bhagīº ṭīº | nanvabhedāgrahaviśiṣṭasya tasyaivopādhitvaṃ tena
<br/>buddhyorbhedagrahe kāryakāraṇabhāve'pi śiṣyācāryabuddhyorna pratisandhāna-
<br/>mityāha | bhedāgraha iti | yo'hamadrākṣaṃ so'haṃ spṛśāmīti
<br/>cākṣuṣaspārśanabuddhyorbhedasya pratisandhānasthale'pi grahānnaivamityāha |
<br/>prakṛte iti | buddhitvena tu bhedāgrahaḥ śiṣyācāryabuddhyorapyastīti
<br/>bhāvaḥ | śarīreti | śiṣyācāryayostu śarīrabhedagraha evetyarthaḥ |
<br/>upasthitena śarīreṇa bhedāgraho'nupasthitena vā | ādye bhinneti |
<br/>janmāntaraśarīrasyānupasthitena pratisandhāne bālasyeṣṭasādhanatānu-
<br/>mityabhāvādādyapravṛttirna syādityarthaḥ | antye'nupalabdheti | parasya
<pb n="759"/>
<br/>vā kāraṇapitṛśarīreṇānupasthitena bālasya bhedāgraho'styeveti pitṛ-
<br/>buddhipratisandhānāpattirityarthaḥ | na ca bhedāgrahamātraṃ niyāmakaṃ
<br/>liṅgādinā śarīrabhedagrahe'pi pratisandhānāditi bhāvaḥ | na vā
<br/>sajātīyaṃ kāraṇamityupādānakāraṇamativyāpakatvādityāha | ghaṭeti |
<br/>eketi | upādānopādeyatvabhāva ityanuṣajyate | tasyeti | upā-
<br/>dānopādeyayoḥ samasamayatvābhāvādityarthaḥ | atiprasaṅgamevāha |
<br/>śarīreti |</p>
<p>raghuº ṭīº | upādānopādeyabhāvamātraṃ na niyāmakamapi tu
<br/>bhedāgrahaviśiṣṭaḥ sa ityāśaṅkate | bhedāgraha iti | bhedāgrahaḥ kiṃ
<br/>pūrvāparajñānayoruta tadvatoḥ tatrāpyālayavijñānayorjñānāvacchedaka-
<br/>śarīrayorvā, ādye prakṛte'pīti | pūrvāparajñānayorbhedasyākalanāt |
<br/>na dvitīyaḥ | śiṣyācāryīyasthale'pi tatsattvāt | tṛtīyaṃ śaṅkate |
<br/>śarīreti | tatrāpi vyaktibhedasyāgraho vaijātyasya vā, dvitīye'pi
<br/>vastuto vaijātyasya vaijātyatvena vā | nādyaḥ | bālyādibhedena bhede<sup><small>1</small></sup>
<br/>pratisandhānāt | dvitīye bhinneti | smaraṇapratisandhānamadhikṛtya
<br/>cedam, tathā ca prāgbhavīyaśarīravaijātyasya caitratvāderaihikaśarīre
<br/>grahaṇāt pūrvajanmānubhūtasyeṣṭasādhanatādeḥ smaraṇaṃ na syādityarthaḥ |
<br/>tṛtīye'nupalabdheti | pituranupasthityā tadvaijātyatvasyāgrahāditi |
<br/>pitṛjñānasyāpi paramparayā śarīradvārā putrajñānanimittatvādeka-
<br/>kartṛkatvaniścayarūpapratisandhānapakṣe'pīdaṃ draṣṭavyam |</p>
<note n="759.1"><p>bhedasya grahe'pi iti 2 puº pāº |</p></note>
<pb n="760"/>
<p>kecittu jātismarasya prāgjanmānubhūtapratisandhānaṃ bhavadbhirapyu-
<br/>peyate tanna syādityartha ityāhuḥ |</p>
<p>anye tu upasthitāccharīrādabhedasyāgraho'nupasthitādapi vā,
<br/>ādye bhinneti | dvitīye'nupalabdhetītyāhuḥ |</p>
<p>lakṣaṇe'vyāptimapyāha | ghaṭeti | eketi | niyama upādāno-
<br/>pādeyabhāvasya | ekādhāratve sati kāryakāraṇabhāva evopādāno-
<br/>pādeyabhāva ityarthaḥ | tasyeti | tasya--ekasyādhārasya<sup><small>1</small></sup> | ādhāra-
<br/>syāpi kṣaṇikatvena bhinnakālayornaikadeśatvaṃ, tulyakālayośca na
<br/>kāryakāraṇabhāva ityarthaḥ | śarīreti | śarīrāvayave śarīra-
<br/>buddhyādyorabhimānādityarthaḥ |</p>
<p>yadvā eketi | ekasya kāraṇasyādhāratayā niyama upādānatvasya,
<br/>tathācādhārādheyayorjanakajanyabhāva ityekamanyacca prāgukta lakṣaṇamiti
<br/>bhāvaḥ | tasya | janakajanyayorādhārādheyabhāvasya | itthañcāgre
<br/>samānadeśatāsādeśyayorādhārādheyabhāvaparatvam |</p>
<p><b>etena--</b></p>
<p><b><lg><l>“abhrāntasamataikāvasāyaḥ prakṛtivikriye |</l>
<l>tatau hetuphalasyopādānopādeyalakṣaṇam” ||</l></lg></b></p>
<p><b>iti nirastam |</b></p>
<p>śaṅkaº ṭīº | abhrānteti | hetuphalasya tatau santatāviti
<br/>dvayamupādānopādeyalakṣaṇam | kintadityāha | abhrāntaḥ samatayā
<note n="760.1"><p>ekādhārasyeti 2 puº pāº |</p></note>
<pb n="761"/>
<br/>ekāvasāyaḥ ekākārāvasāyaḥ sabhāgasantānopādānopādeyalakṣaṇaṃ,
<br/>visabhāgasantāne tu prakṛtivikārabhāva ityarthaḥ |</p>
<p>bhagīº ṭīº | eteneti | avyāpakatvenātivyāpakatvena ca |
<br/>hetuphalabhāvasya, tatau santatau | tathāca kāryabhāve satyabhrāntaḥ
<br/>samatayā sādṛśyenaikāvasāyaḥ tatsadṛśajñānamekatvajñānaṃ veti sabhāge
<br/>lakṣaṇaṃ, visabhāge tu prakṛtivikriye, prakṛtivikārabhāvaḥ | atra
<br/>kāryakāraṇayoḥ sāmye'pyekatvāvasāyasyābhrāntatvamasambhavatīti sarvā-
<br/>vyāptiḥ, ekatvāvasāyamātramativyāpakaṃ mitho lakṣyāvṛttitvenānanu-
<br/>gatatvenetyarthaḥ |</p>
<p>raghuº ṭīº | etena | ghaṭakapālādyavyāpakatvena<sup><small>1</small></sup>, lakṣaṇayoḥ
<br/>parasparākrāntāvyāpakatvena vā | abhrānteti | hetuphalasya kāraṇa-
<br/>kāryasya | tatau santatau | abhrāntayā samatayā sājātyena ekāva-
<br/>sāyaḥ ekatvāvasāyaḥ kāryakāraṇabhāve sati ekatvāvasāyanimittaṃ
<br/>sājātyaṃ tena ghaṭasantānayordaṇḍaghaṭayośca nātiprasaṅgaḥ | prakṛti-
<br/>vikriye prakṛtivikārabhāvaḥ | antyaṃ visabhāge santāne, sabhāge
<br/>cādyaṃ lakṣaṇam | <sup><small>2</small></sup>puñjātpuñjotpatterupagamānnirantarotpannayornīla-
<br/>santānayoḥ parasparopādānopādeyabhāvaprasaṅgo nibandhe darśitaḥ |</p>
<note n="761.1"><p>kapālādyavyāpakatveneti 2 puº pāº |</p></note>
<note n="761.2"><p>tatra ca puñjātpuñjotpatteriti 2 puº pāº |</p></note>
<pb n="762"/>
<p><b>kāṣṭhasya tu <sup><small>1</small></sup>prakṛtervikṛtiraṅgāra iti kuto niścitaṃ
<br/>bhavatā, yāvatā vahnerevā'yaṃ vikāraḥ kiṃ na syāt ?
<br/>vahnisambandhikāṣṭhādeva tadutpatteriti cenna | kāṣṭha-
<br/>sambandhena vahnereva tadutpattirityapi kiṃ na kalpyeta |
<br/>pārthivaṃ pārthivopādānakamiti niścayāditi cet ?
<br/>kuta etat | sabhāgeṣu <sup><small>2</small></sup>svakṣaṇeṣu tathādarśanāditi
<br/>cet ? etadapi kutaḥ ? abhrāntasamataikāvasāyāditi
<br/>cet ! atha keyaṃ samatā nāma ? yadi sājātyam ?
<br/>sādeśyaṃ vā ? tat prāṅnirastam | ekasantānatvañce-
<br/>ttadapi tadutpattimātrañcet ? nimittanaimittikayorapi
<br/>tathābhāvaprasaṅgaḥ<sup><small>3</small></sup> | upādānopādeyabhāvaścet ? kathaṃ
<br/>tenaiva tadvyavasthāpyeta | jñāneṣu tatpratisandhānamevopā-
<br/>dānopādeyalakṣaṇamiti cenna | ātmāśrayaprasaṅgāt |</b></p>
<p>śaṅkaº ṭīº | atrānanugame satyeva visabhāgasantāne lakṣaṇasya
<br/>duravagamatvamāha | kāṣṭhasyeti | pārthivamiti | sajātīyamevopā-
<br/>dānakāraṇaṃ tathā ca kāṣṭhāṅgārayoḥ sājātyaṃ, na tu vahnyaṅgārayo-
<br/>rityarthaḥ | kuta etaditi | sājātyaṃ tattvamiti kuta ityarthaḥ |
<br/>sabhāgasantāne tāvadupādānopādeyabhāvaṃ prati sājātyameva tantramato
<br/>visabhāgasantāne'pi tadeva tantraṃ kalpanīyamityarthaḥ | etadapīti |
<note n="762.1"><p>ceti dīdhitisaṃmataḥ pāṭhaḥ |</p></note>
<note n="762.2"><p>lakṣaṇeṣu iti 2 puº pāº |</p></note>
<note n="762.3"><p>prasaṅgāt iti 2 puº pāº |</p></note>
<pb n="763"/>
<br/>sabhāgasantāne'pi sājātyametadapi kuta ityarthaḥ | abhrānteti |
<br/>ghaṭo'yaṃ ghaṭo'yamiti yatsamatayā ekāvasāyo'nugatāvasāyastenātra
<br/>sājātyaṃ niścitamityarthaḥ | samataiva durnirūpetyāha | atheti |
<br/>sājātyañcettadā''tmāśrayaḥ sājātyenaiva sājātyanirūpaṇāt, sādeśya-
<br/>ñcet tadā ekādhāratākhaṇḍanenaiva nirastetyarthaḥ | nanvekasantāna-
<br/>tvameva sājātyaṃ tacca sabhāgavisabhāgayostulyamityāha | eketi |
<br/>nimitteti | puñjāt puñjotpattistathā ca pūrvarūpasya rūpaṃ pratyu-
<br/>pādānatvaṃ rasaṃ prati nimittatvamiti tvadabhyupagamarītyā rūpasyāpi
<br/>rasaṃ pratyupādānatvaṃ syādityarthaḥ | tadutpattiśabdenopādānopādeya-
<br/>bhāva eva vivakṣita ityato nātiprasaṅga ityata āha | upā-
<br/>dāneti | tathā ātmāśraya ityarthaḥ | ekakartṛkatvavyāvṛtyā prati-
<br/>sandhānavyāvṛttiḥ siddhāntinoktā | tatra pareṇa kāryakāraṇabhāvābhāva
<br/>evopādhirupanyastastatra ca pratisandhānābhāvo hetuvyatirekaḥ sādhya-
<br/>vyatirekavyāpako vaktavya upādhiśca<sup><small>1</small></sup> tatra sādhyavyāpako vaktavyastatra
<br/>ca śiṣyācāryadhiyoḥ pitāputradhiyośca pratisandhānābhāvo'sti na
<br/>tu kāryakāraṇabhāvābhāva upādhiriti sādhyāvyāpakatvamupādhau
<br/>dūṣaṇamuktaṃ, upādānopādeyabhāvalakṣaṇakhaṇḍanantu prasaktānuprasaktika-
<br/>mityavadheyam |</p>
<p>bhagīº ṭīº | sabhāgeṣu--sajātīyeṣu | prāgiti | ekā-
<br/>dhāratvanirāsenetyarthaḥ | nimitteti | tathā ca tatrāpyekakartṛkatayā
<note n="763.1"><p>upādhirastu iti 3 puº pāº |</p></note>
<pb n="764"/>
<br/>pratisandhānaṃ syādityarthaḥ | yadyapi nātra ghaṭapaṭādau pratisandhāna-
<br/>mupakrāntaṃ, kintu pūrvāparapratyayayorekakartṛkatvena pratisandhānamukta-
<br/>nibandhanamityupakrāntaṃ tathāpi lakṣaṇāmātradoṣatvenedamuktam | ātmā-
<br/>śrayeti | tasyaiva tallakṣaṇatve pratisandhānamevopādhiḥ syādityarthaḥ |</p>
<p>raghuº ṭīº | dūṣaṇāntaramāha | kāṣṭhasya ceti | etadapi
<br/>sabhāge santāne upādānopādeyabhāvāvadhāraṇamapi | kutaḥ | sādeśya-
<br/>mekādhāratvaṃ yathopavarṇitaṃ prāk, śiṣyācāryabuddhyoratiprasaṅgena, vāstava-
<br/>sādeśyābhāvena ca nirastaṃ | pratisandhānaniyāmaka upādānopādeya-
<br/>bhāvaḥ pratisandhānameva ca sa ityātmāśrayaḥ |</p>
<p><b>tadyogyateti cet ? saiva keti cintyam | śakti-
<br/>viśeṣa iti cet ? sa tāvanna pratikṣaṇaniyataḥ | yathā
<br/>hi tena tatkartavyaṃ tathā tādṛśā'pi tatkartavyamityapi
<br/>niyama eva, anyathā tena tatkṛtamityapi na niśrīyeta |
<br/>kṣaṇasya durunneyatvāt | tathā ca nirīhaṃ jagajjāyeta,
<br/>ākasmikañca kāryasya tādṛśatvamāpadyeta, tathā ca na
<br/>niyama upalabhyeta<sup><small>1</small></sup> | nāpi pratisantānaniyataḥ
<br/>(śaktiviśeṣaḥ) viśeṣābhāvāt |</b></p>
<note n="764.1"><p>upapadyate iti 1 puº pāº |</p></note>
<pb n="765"/>
<p>śaṅkaº ṭīº | saiveti | pratisandhānayogyatāyā eva vicārya-
<br/>māṇatvānna saiva lakṣaṇamityarthaḥ | śaktiviśeṣa iti | buddhīnāṃ sa
<br/>tādṛśaḥ śaktiviśeṣo yena pratisandhānaniyamaḥ kāryakāraṇabhāve
<br/>satyupapadyate śiṣyācāryadhiyośca sa nāstīti na pratisandhāna-
<br/>mityarthaḥ | sa tāvaditi | śaktiviśeṣo hi kāraṇatvameva tanna
<br/>prativyaktigrāhyamaśakyatvādananugamācca<sup><small>1</small></sup> | kiṃ ca yā vyaktiśca kāraṇaṃ
<br/>tajjātīyā'pi vyaktiḥ kāraṇameveti niyama eva | na cākāśaḥ
<br/>śabdakāraṇaṃ nacākāśajātīyaṃ tatra jāterabhāvāditi vācyam |
<br/>anvayavyatirekagrāhyakāraṇatāyā evaṃrūpatvāt | prakṛte tu dharmi-
<br/>grāhakamānasiddhetyadoṣāt | anyatheti | jāteḥ kāraṇatvānava-
<br/>cchedakatve | kuta etadityata āha, kṣaṇasyeti | nanu nopalabdhe
<br/>kāraṇatvaṃ ko doṣa ityata āha tathā ceti<sup><small>2</small></sup> | iṣṭasādhanatā-
<br/>'niṣṭasādhanatājñānābhāvāt pravṛttinivṛttī na syātāmityarthaḥ |
<br/>nirīhaṃ niśceṣṭaṃ hitāhitaprāptiparihāralakṣaṇakriyāśūnyamityarthaḥ |
<br/>ākasmikañceti | kāraṇatāvacchedakarūpaṃ vinā kāryatāvacchedakarūpaṃ
<br/>pratiniyataṃ na syādityarthaḥ | mā bhūtko doṣa ityata āha | tathā
<br/>ceti | dhūmajātīyaṃ vahnijātīyajanyamiti niyamo nopapadyete-
<br/>tyarthaḥ<sup><small>3</small></sup> | tathā ca buddhitvenaiva kāraṇatā vācyā pratisandhānaṃ prati,
<br/>tacca śiṣyācāryabuddhyorapīti bhāvaḥ | pratisantānaniyata iti |
<note n="765.1"><p>danugamarahitatvācceti 3 puº pāº |</p></note>
<note n="765.2"><p>anyatheti 2 puº pāº |</p></note>
<note n="765.3"><p>nopalabhyetetyartha iti 3 puº pāº |</p></note>
<pb n="766"/>
<br/>śaktiviśeṣa ityanuṣañjanīyam | viśeṣābhāvāditi | śiṣyā-
<br/>cāryabuddhisantānayorvyāvartakadharmābhāvādityarthaḥ |</p>
<p>bhagīº ṭīº | tadyogyateti | tathā ca pratisandhānayogyatā-
<br/>lakṣaṇa upādhirityarthaḥ | saiveti | yogyatāvacchedakaṃ rūpameva
<br/>nānugatamityarthaḥ | sa tāvaditi | pratikṣaṇaniyatasvarūpatvena vyabhi-
<br/>cārānna kāraṇatvagrahaḥ, yā vyaktiryadvyaktijanyā tatastajjātīyā
<br/>vyaktistajjātīyajanyeti vyāpteḥ | na cākāśajanyaśabdavyaktyā vyabhi-
<br/>cāraḥ ākāśasyaikatvāditi vācyam | anvayavyatirekagrāhyakārya-
<br/>kāraṇabhāve tathā niyamāt | tatra ca dharmigrāhakamānasya tadgrāha-
<br/>katvādityarthaḥ | yadyevaṃ na syāttarhyekakṣaṇikabhāve'nvayavyatireka-
<br/>grahāśakyatayā kāryakāraṇabhāvāgrahāt kvacidapi pravṛttinivṛttī
<br/>na syātāmityāha | anyatheti | tādṛśatvaṃ niyatajātīyatvam |
<br/>viśeṣeti | kāryakāraṇabhāvābhāve'pi śiṣyācāryabuddhivyāvṛttānu-
<br/>gataniyāmakarūpābhāvādityarthaḥ |</p>
<p>raghuº ṭīº | śaktīti | yadyapi pratisandhānānukūlā śaktiḥ
<br/>pratisandhātaryeva, na pratisandheye, tasya cirātītatvena tatrāprayojaka-
<br/>tvāt tathā'pi tasya śaktiviṣayatvaṃ tathā cānusandheyānusandhātṛbhāva
<br/>evopādānopādeyabhāva iti bhāvaḥ | tādṛśā tajjātīyena kāraṇena |
<br/>tat tadajanyaṃ tat tatkāryajātīyam | tadajanyaṃ tajjanyajātīyaṃ
<br/>kāryamavaśyaṃ tatsamānajātīyakāraṇajanyamityarthaḥ | tathā ceti |
<pb n="767"/>
<br/>prativyakti kāryakāraṇabhāvasya anāgatakāryavyakteranupasthityā grahītu-
<br/>maśakyatvāt sāmānyena rūpeṇa tadagrahe iṣṭāniṣṭopāyatāgrahasya
<br/>kāraṇasyābhāvāt kvacidapi pravṛttinivṛttī na syātāmityarthaḥ |
<br/>tādṛśatvaṃ niyatajātīyatvam | niyamaḥ kānicideva kāryāṇi
<br/>kiñcijjātīyānītyākārakaḥ |</p>
<p>pratisandhānaśakteḥ prativyaktiviśrāntatve apratisandheyāprati-
<br/>sandhātṛvyaktyorupādānopādeyabhāvo na syāt tatra tādṛśaśaktau
<br/>mānābhāvādityapi draṣṭavyam |</p>
<p>viśeṣābhāvāditi | viśeṣo niyāmakaḥ śakteḥ sāmarthyasya
<br/>niyāmakamavacchedakaṃ vinā niyatadravyavṛttitvāyogāt jñānatva-
<br/>santānatvayoścātiprasaktatvāt |</p>
<p><b>astu vaijātyamiti cenna | anupalabdhibādhitatvāt
<br/>nahi śiṣyācāryanīladhiyormātrayā'pi jātikṛtaṃ
<br/>viśeṣamupalabhāmahe | adṛśyatvādayamadoṣa iti cenna |
<br/>dṛśyasamavāyinyā jāteradṛśyatvānupapatteḥ | upapattau
<br/>vā dhūmādāvapi avakāśaprasaṅgāt | tathā cāvāntara-
<br/>sattvavadavāntaradhūma eva vahneḥ kāryaḥ syāt iti śaṅkā-
<br/>kalaṅkitatvāt na (ca) dhūmasāmānyamagniṃ gamayet |
<br/>evametat | ādyasyaiva tathābhāvāditi cenna | tatrāpi
<br/>śaṅkāyāstadavasthatvāt | tasmāt kāraṇasya vaijātye
<pb n="768"/>
<br/>pramāṇasiddhe kāryasya sausādṛśye'pyavāntarajātibhedaḥ
<br/>kalpyate, hetuvaijātyasya phalavaijātyaṃ prati prayojaka-
<br/>tvāt, aprayojakatve tasyā''kasmikatvaprasaṅgāt |
<br/>kāraṇasājātye'pi kāryasya vaijātyaṃ sahakārivaijātye
<br/>paryavasyatīti yuktamutpaśyāmaḥ | anyathā prakṛte para-
<br/>loko'pi na siddhyet | acetanopādānakamapi jñāna-
<br/>mavāntarajātīyaṃ syāt, acetanamapyavāntarajātīyaṃ
<br/>jñānopādānaṃ bhavet, dṛśyajātyabhede'pi kiñcideva
<br/>nimittaṃ bhaviṣyatīti śaṅkāyāḥ samutthāpayituṃ śakya-
<br/>tvād iti |</b></p>
<p>śaṅkaº ṭīº | adṛśyatvāditi | ekasantānikabuddhiṣveva sa
<br/>viśeṣo'sti parantu nopapadyeta ityarthaḥ<sup><small>1</small></sup> | vyaktiyogyatāniyatatvā-
<br/>jjātiyogyatāyā anyathā vahniprayojyā kācijjātiḥ piśāca-
<br/>janyadhūmādviśeṣā bhaviṣyatītyapi śaṅkyetetyarthaḥ | evametaditi |
<br/>dhūme'pi vaijātyaśaṅkā bhavatyeva kintu prathama eva vahniprabhavo dhūmo
<br/>vahniṃ gamayatītyarthaḥ | ādyo'pi dhūmaḥ piśācādeva kiṃ iti
<br/>śaṅkāyāstatrāpi sadbhāvādityāha | tatrāpīti | nanvevaṃ tṛṇāraṇi-
<br/>maṇisthale'pi vahnau vaijātyaṃ na kalpyetetyāśaṅkyopasaṃharati |
<br/>tasmāditi | atra hetumāha | hetuvaijātyasyeti | atraiva vipakṣa-
<br/>daṇḍamāha | ahetukatva iti | nanvātmamanaḥsaṃyogajanyamapi jñāna-
<note n="768.1"><p>nopalabhyetetyartha iti 3 puº pāº |</p></note>
<pb n="769"/>
<br/>sukhādi kathaṃ vijātīyamityata āha | kāraṇeti | indriyā-
<br/>rthādisahakārivaijātyaprayuktaṃ tadvaijātyamityarthaḥ | vaibhāṣikaṃ pratyāha |
<br/>anyatheti | yadi kāraṇavaijātye kāryavaijātyaṃ na kalpyeta, kārya-
<br/>vaijātye kāraṇavaijātyaṃ na tantraṃ, tadā buddhisantānamātrādaviśiṣṭāda-
<br/>viśiṣṭasukhaduḥkhātmakaparalokasiddhirapi na syādityarthaḥ | yadvā
<br/>anyatheti | ekasya karturanabhyupagama ityarthaḥ | aniyamaścettatrāha |
<br/>acetaneti | jñānopādānakāt jñānādajñānopādānakaṃ vijātīya-
<br/>meva kiñcijjñānaṃ bhavedityarthaḥ | acetanamapīti | ghaṭo'pi
<br/>kaścidvijātīyo jñānopādānakaḥ syādityarthaḥ | dṛśyajātyabheda
<br/>iti | dhūmatvāvacchinna eva kaścidvahneḥ, kaścitpiśācādbhaviṣyatīti
<br/>dhūmādvahnyanumānaṃ na syādityarthaḥ |</p>
<p>bhagīº ṭīº | vaijātyamiti | viśeṣa ityanuṣañjanīyam |
<br/>anyonyabuddhivyāvṛttaṃ tattadbuddhisantāna eva vaijātyam tallakṣaṇaṃ
<br/>pratisandhānaprayojakatāvacchedakamupādherityarthaḥ | ādyasyaiva dhūmājanya-
<br/>dhūmasyaiva | tathābhāvaḥ vahnikāryatvam | tatrāpīti | ādyadhūme'pi
<br/>na vahnitvena vahniḥ prayojakaḥ, api tu tatprayojakajātyeti śaṅkāyā
<br/>ityarthaḥ | nanvevaṃ yogyā'nupalabdhyā tārṇatvādi vahnigatamapi na vaijātyaṃ
<br/>kalpyetetyata āha | tasmāditi | na ca yogyā'nupalabdhistatrā'pi
<br/>kāraṇabhedavyaṅgyatvāttajjāterityarthaḥ | nanvihāpi pratisandhānarūpa-
<br/>kāryavaijātyāt kāraṇavaijātyaṃ kalpyatāmityata āha | kāraṇeti |
<pb n="770"/>
<br/>ekāśrayarūpasahakāribhedenaiva tadupapannaṃ na kāraṇavaijātyakalpaka-
<br/>mityarthaḥ |</p>
<p>yadyapi pratisandhānāntarāyogyatayaiva tadapekṣavaijātyasya yogyā-
<br/>nupalambhasiddhiḥ, tathāpi svabuddhisantāne eva tajjāteryogyānupa-
<br/>lambho'tra vivakṣitaḥ |</p>
<p>paraloko'pīti | paraloke saugatairapyanantā jñānadhārā'bhyupa-
<br/>gamyate sā na siddhyet acetana eva kutrāpi jñānadhārotpādābhyupa-
<br/>gamādvaijātyamāśritya ihaiva buddhisantativirāmādvetyarthaḥ | acetaneti |
<br/>buddherbuddhyupādānakatve'pi kācidbuddhistādṛśī na syādityarthaḥ |
<br/>acetanamiti | acetanasya jñānānupādānatve'pi kiñcidacetanaṃ
<br/>jñānopādānaṃ syādityarthaḥ | dṛśyeti | tathā ca niścitakārya-
<br/>kāraṇabhāve vahnidhūmādāvapi prayojakāntarasambhāvanayā kārya-
<br/>kāraṇabhāvāniścayāt kvāpi pravṛttirna syādityarthaḥ |</p>
<p>raghuº ṭīº | asti vaijātyaṃ santānāntaravyāvṛtto jāti-
<br/>viśeṣaḥ, sā jātirdṛśyā adṛśyā vā, ādye anupalabdhibādhitatvā-
<br/>diti | dvitīyaṃ śaṅkate | adṛśyatvāditi | nirākaroti |
<br/>dṛśyeti | dṛśyaṃ samavāyi yasyāstasyāḥ | yogyavyaktivṛttitvenaiva
<br/>jāteryogyatvāditi bhāvaḥ | tathāceti | sattva ātmā pareṣāṃ
<br/>kṣaṇikavijñānarūpaḥ | yathā kāraṇeṣu dṛśyeṣu jñānaviśeṣeṣu prati-
<br/>sandhānajanakatāvacchedikā jātiradṛśyā, evaṃ kāryeṣvapi dṛśyeṣu
<br/>dhūmaviśeṣeṣu vahnijanyatāvacchedikā jātiradṛśyā syāditi śaṅkayā
<pb n="771"/>
<br/>dhūmasāmānye vahnijanyatvāgrahānna tena kāryeṇa kāraṇasya vahneranumānaṃ
<br/>syādityarthaḥ | tathābhāvāt vahnijanyatvāt | tatrāpīti | ādyo'pi
<br/>dhūmo na tattvena vahnijanyo'pi tu tadavāntarajātyeti śaṅkāyāḥ
<br/>sambhavādityarthaḥ | nanvevaṃ tṛṇāraṇyādijanye'pi vahnau vaijātyaṃ na
<br/>syādityata āha | tasmāditi | sausādṛśya iti | āpātato-
<br/>'nupalambha upapāditaḥ | tasya phalavaijātyasya | ākasmikatveti |
<br/>kāraṇasya vyabhicāreṇākāraṇatvaprasaṅgo'pi draṣṭavyaḥ | nanvevaṃ dravya-
<br/>jātīyopādānakānāṃ saṃyogavibhāgādīnāṃ ātmajātīyopādāna-
<br/>kānāñca sukhaduḥkhādīnāṃ mitho vaijātyaṃ na syādata āha |
<br/>kāraṇeti | anyathā yadi vinaiva pramāṇaṃ vaijātyakalpanena kārya-
<br/>kāraṇabhāvakalpanaṃ tadā paraloko'pi (paro vartamānādanyobhūto
<br/>bhāvī ca loko'pi) na siddhyet ihaiva <sup><small>1</small></sup>jñānasantānoparama-
<br/>sambhavāt anādinidhanaśca jñānasantāno bhavadbhirupeyate | <sup><small>2</small></sup>nanu
<br/>jñānasya jñānopādānakatvāt jñānasantānasya sāditve ādyajñānā-
<br/>nutpattau santānānutpattiprasaktirata āha | acetanaviti | kiñci-
<br/>dvijātīyaṃ jñānamajñānopādānakamapi syādityarthaḥ | athājñānasya
<br/>jñānopādānatve ghaṭāderapi tathātvāpattiḥ, nimittatāyāścopā-
<note n="771.1"><p>jñānasantānaviśrāmāditi 1 puº pāº |</p></note>
<note n="771.2"><p>upādānajñānasantānānuparame kathamupādeyatatsantānoparama ityata
<br/>āha | acetaneti | kvacidvijātīye jñāne vijātīyaṃ jñānaṃ kvaciccācetanaṃ
<br/>tatropādānaṃ syāt tathā ca taduparamādupādeyasantānoparamaḥ | acetanaṃ
<br/>yadi jñānopādānaṃ tarhi ghaṭādikamapi kiṃ na tathetyata āha | acetana-
<br/>mapīti | 2 puº pāº |</p></note>
<pb n="772"/>
<br/>dānatvavyāptatvāt | ajñānasya ca jñānānupādānakatvāt, santānasya
<br/>sāntatve'ntimasyārthakriyākāritvaviraheṇāsattvāt santānasyaivāsattva-
<br/>prasaṅga ityāśaṅkādvayaṃ nirasyati | acetanamityādi | jñānasyo-
<br/>pādānamiti tatpuruṣeṇādyāyā jñānamupādānaṃ yasyeti bahuvrīhiṇā
<br/>dvitīyāyā āśaṅkāyā nirāsaḥ | nanvevaṃ jñānajātīyamākasmikaṃ
<br/>syādabhihitahetūnāṃ viśeṣa eva viśrāmāt ata āha | dṛśyeti |</p>
<p><b>astu tarhi sahakāribhedānniyama iti cet ? sa
<br/>evaikaḥ karteti gīyate | athaika eva kartā na tu tādṛk
<br/>sahakāriparampareti kuto viśeṣāditi cet (na),
<br/>tatkartṛkatvaṃ bhinnakartṛkebhyo vyāvartate na tu tādṛk <sup><small>1</small></sup>saha-
<br/>kāritvamityato viśeṣāt | kutaścidevamapi syāditi
<br/>cennanu sa eva viśeṣaścintyate | <sup><small>2</small></sup>sa ca tatsvabhāvatvaṃ
<br/>vā, tajjātīyatvaṃ vā, tatsahakāritvaṃ vā, tādṛk saha-
<br/>kāritvaṃ vetyato nātiricyate | tatra prathamo'sambhavī |
<br/>dvitīyo'tiprasañjakaḥ | caturthe niyāmakābhāvaḥ | tata-
<br/>stṛtīya eva pariśiṣyate gatyantarābhāvāditi |</b></p>
<p>śaṅkaº ṭīº | atiprasaṅgāpādanena bhagnaḥ paraḥ pratisandhāna-
<br/>niyāmakaṃ śiṣyācāryabuddhivilakṣaṇaṃ śaṅkate | astu tarhīti |
<br/>siddhaṃ naḥ samīhitamiti siddhāntyāha | sa eveti | pratisandhāna-
<note n="772.1"><p>sahakāritvaparampareti 2 puº pāº |</p></note>
<note n="772.2"><p>na ca iti 1 puº pāº |</p></note>
<pb n="773"/>
<br/>niyāmaka ityarthaḥ | nanu siddhe'pi pratisandhātari tadabhedasiddhiḥ
<br/>kathamiti śaṅkate | atheti | pratisandhānabalādeva tadekatvaṃ tādṛśasya
<br/>niyāmakatve caitradṛṣṭamapi maitraḥ pratisandadhīteti pariharati |
<br/>taditi | evamapīti | tādṛśatvamapi pratisandhānaniyāmakaṃ syādi-
<br/>tyarthaḥ | parihāramāha | nanviti | tatsvabhāvatvamiti | pratikṣaṇa-
<br/>niyataśaktibhedātmakatvamityarthaḥ | tajjātīyatvamiti | buddhisantāna-
<br/>mātrajātīyatvamityarthaḥ | tatsahakāritvamiti | buddhisantāne'pyekasya-
<br/>sahakāriṇaḥ sāpekṣatvamityarthaḥ | tādṛgiti | klṛptasahakāri-
<br/>vijātīyatvamityarthaḥ | asambhavīti | kṣaṇāntare'pi kāryadarśanādi-
<br/>tyarthaḥ | atiprasañjaka iti | śiṣyācāryabuddhisantāne'pi pratisandhāna-
<br/>prasaṅga ityarthaḥ | niyāmakābhāva iti | caitradṛṣṭe'pi maitrasmaraṇa-
<br/>prasaṅga ityarthaḥ | tṛtīya iti | tadekasahakāritvamityarthaḥ |</p>
<p>bhagīº ṭīº | sa evaika iti | pratyabhijñānaviṣayaḥ saha-
<br/>kāribheda ityarthaḥ | nanvabhinna eva pratyabhijñānaviṣayaḥ syādi-
<br/>tyāha | atheti | bhinnakartṛkebhyaḥ pratisandhīyamānebhyaḥ ekakartṛkatvaṃ
<br/>jñāne nivartate na tu paramparetyāha | tatkartṛkatvamiti | anya-
<br/>nimittakatvaśaṅkāṃ pariśeṣeṇa nirākaroti | nanviti | tatsva-
<br/>bhāvatvaṃ tatkāryavyaktisvabhāvatvam | asambhavīti | kāraṇamatipatya
<br/>kāryasvabhāvābhāvādityarthaḥ | atiprasañjaka iti | kāryajātīyatva-
<br/>syāpi kāraṇaniyamyatvena tadabhāve tadapi na syādityarthaḥ | caturtha
<br/>iti | atiprasaṅgasyeti śeṣaḥ |</p>
<pb n="774"/>
<p>raghuº ṭīº | gūḍhābhisandhiḥ śaṅkate | astviti | nirākaroti |
<br/>sa eva | ekaḥ sahakārī samavāyikāraṇarūpaḥ karteti gīyate
<br/>iti | āśayamudghāṭayati | atheti | nirākaroti | taditi |
<br/>tatkartṛtvaṃ tatpratisandhātṛtvaṃ | natviti | tādṛk samarthasvabhāvaṃ |
<br/>tādṛśasahakārisamavadhānasyātiprasaktatvāt | kutaściditi | tādṛśa-
<br/>sahakārikatvaṃ svarūpeṇātiprasaktamapi kutaścidviśeṣāt niyā-
<br/>makādanatiprasaktaṃ syādityarthaḥ | tatsvabhāvatvaṃ samarthatadvyaktisvabhāvatvam |
<br/>asambhavī | vyaktyantarasya tadvyaktisvabhāvatvāyogāt tathāca tatra prati-
<br/>sandhānaṃ na syāt | atiprasañjakaḥ | jñānatvasyātiprasaktatvāt prati-
<br/>sandhānaniyatasya ca jātibhedasya nirākṛtatvāt | niyāmakābhāvaḥ |
<br/>tasyātiprasaktatvāt, abhede niyamyaniyāmakabhāvānupapatteḥ |</p>
<p><b>athavā sambhavannapi nāyamupādhiḥ | tatra tāvanmātra-
<br/>syānibandhanatvāt | tathāhi sarvajñaḥ svapratyayānekakartṛka-
<br/>tayā pratisandhatte na vā ? ādye tatpratisandhānādeva
<br/>pratisandhāturekatvaṃ siddhaṃ jñānādbhedaśca, dhiyāmasthairyasya
<br/>sarvaireva pratīteḥ, pratisandhātuḥ kṣaṇikatāyāḥ sarvajñenā-
<br/>'pyanākalanāt | atha na pratisandhatte ? na tarhi kārya-
<br/>kāraṇabhāvamātranibandhanaṃ pratisandhānam | na hyasti
<br/>sambhavo yadanvaye'pi yasyānanvayastattāvanmātranibandhana-
<br/>miti | pratisandhatte, na tu satyaṃ tatpratisandhānamato
<pb n="775"/>
<br/>na tāvanmātrā<sup><small>1</small></sup>dekakartṛkatvasiddhiriti cet ? tat kiṃ
<br/>sarvajñasyāpi viparyayaḥ ? āhāryo na doṣāvaha iti
<br/>cet | na | nibandhanā'bhede'pi kathameka āhāryo'nyastu
<br/>svarasavāhīti vācyam | bhedadarśanādarśanābhyāmiti
<br/>cenna | pravṛttivijñānānāṃ bhedasyāsarvajñairapi darśanāt |
<br/>viṣayā eva bhinnāḥ pratibhānti na buddhaya iti
<br/>cenna | tāsāmapi bhedaniścayāt | viṣayabhedāprathane'pi
<br/>jñānā'bhyāsadarśanāt | yadi ca bhedagrahe'pi buddhitā-
<br/>mātreṇa tadagraho'bhedāropa upapadyate, <sup><small>2</small></sup>pārthivatayā
<br/>vṛkṣāt kāṣṭhaṃ kāṣṭhādaṅgārastato <sup><small>3</small></sup>bhasmāpyabhedena prati-
<br/>sandhīyeta | na caivam |</b></p>
<p>śaṅkaº ṭīº | ayamiti | upādānopādeyabhāva ityarthaḥ |
<br/>jñānāditi | yo'hamanvabhavaṃ so'haṃ smarāmītyanubhavasmaraṇayoḥ kartṛ-
<br/>bhinnatvenaiva sphuraṇādityarthaḥ | jñānabhede mānamāha | dhiyāmiti |
<br/>anvabhavamajñāsiṣamityatītatvenaiva jñānabhānādityarthaḥ | kṣaṇika-
<br/>tāyā iti | vināśitvasyetyarthaḥ | na tarhīti | anvayavyabhi-
<br/>cārādityarthaḥ | nanvevaṃ daṇḍādirapi na ghaṭādikāraṇaṃ syādvyabhi-
<br/>cārādityāha | na hīti | ekamātrakāraṇasyānvayavyabhicārasyāpi
<note n="775.1"><p>--nmātrādanekakartṛ iti 1 puº pāº |</p></note>
<note n="775.2"><p>upayujyate iti 1 puº pāº |</p></note>
<note n="775.3"><p>tasmāditi bhagīrathasammataḥ pāṭhaḥ |</p></note>
<pb n="776"/>
<br/>kāraṇatākhaṇḍakatvāt | ataevoktaṃ | tāvanmātranibandhanamiti |
<br/>jvālādipratisandhānavat pratisandhānamidamatantramiti śaṅkate |
<br/>pratisandhatta iti | doṣājanyatvānnedaṃ bhrāntamityāha | tatki-
<br/>miti | svarasavāhini viparyaye doṣaḥ kāraṇamayantvāhārya ityāha |
<br/>āhārya iti | nibandhanābheda iti | buddhīnāṃ kāryakāraṇabhāvo
<br/>nibandhanaṃ tacca sarvajñasyāpīti kathamayamāhārya ityarthaḥ | mādṛśā
<br/>bhedaṃ buddhīnāṃ na paśyanti tenāsmadādīnāṃ yo'haṃ so'hamitya-
<br/>bhedollekhipratisandhānaṃ svarasavāhi, sarvajñastu buddhibhedadarśī tena
<br/>tasyāhāryaṃ pratisandhānamityāśaṅkate | bhedeti | asmadādīnāmapi
<br/>buddhibhedagraho'styevetyāha | pravṛttīti | buddhibhedagraho viṣayabheda-
<br/>graheṇānyathāsiddha iti śaṅkate | viṣayā iti | tāsāmapīti |
<br/>buddhīnāmapītyarthaḥ | dhārāvahanādau viṣayabhedaprathanaṃ nāsti, tathāpi
<br/>buddhīnāṃ bheda eva gṛhyata ityāha | viṣayeti | nanu ca buddhitvena
<br/>buddhīnāṃ bhedāgrahastatrā'pyastyevetyata āha | yadi ceti | evaṃ sati
<br/>pārthivatvena gṛhyamāṇānāṃ kāṣṭhāṅgārāṇāmapi bhedo na bhāsetetyarthaḥ |</p>
<p>bhagīº ṭīº | athaveti | ayaṃ kāryakāraṇabhāvaḥ | sa hi
<br/>nirapekṣaḥ pratisandhānajanakaḥ, sāpekṣo vā, antye gatyantarābhāvāt
<br/>sa evaikaḥ karteti siddham | ādye tāvanmātrasyeti | sarvajña iti |
<br/>sarvajñasya bhinnakālīnasvajñānābhāvānāmekakartṛkatvapratisandhānāt
<br/>sthiraḥ kartā siddhaḥ tasya bhramābhāvādityarthaḥ | nanu kṣaṇikajñāna-
<br/>santāna evāhamāspadaṃ syādityata āha | jñānāditi | tathāpi
<pb n="777"/>
<br/>kṣaṇika evātmā tadviṣayaḥ syādityata āha | pratisandhāturiti |
<br/>sarvajñasyopadeṣṭṛtvaṃ tvayā'bhyupagamyate sa ca tadupadiśedyasyeṣṭasādhanatvaṃ
<br/>jñātavāniti ya eveṣṭasādhanatāmanubhūtavān sa evopadeṣṭā na vā
<br/>sthāyinamananusandhāyonmatto'pyupadiśatīti siddhaḥ sthira ātmā,
<br/>tajjātīyatve bhinnatvasyānapāyādityarthaḥ | na tarhīti | yattveka-
<br/>kartṛkatvarahitaḥ kāryakāraṇabhāvaḥ pratisandhānanimittaṃ tarhi sarvajña-
<br/>syāpi pratisandhānāpattiḥ tadbuddhyorapi tatsattvādityarthaḥ | na tāva-
<br/>nmātrāditi | satyapratisandhānasya tatsādhanatvādityarthaḥ | tatki-
<br/>miti | viśeṣādarśanasya tannimittatvāttasya ca sattve sarvajñatva-
<br/>vyāghātādityarthaḥ | āhārya iti | na viśeṣādarśanajanya ityarthaḥ |
<br/>nibandhanābheda iti | na cānāhārye tatra nairātmyasākṣātkārābhāva-
<br/>viśiṣṭaḥ kāryakāraṇabhāvo nibandhanaṃ tatsākṣātkāraviśiṣṭastvāhārya
<br/>iti vācyam | uktasākṣātkāranivṛttau punastadāpatteḥ, yogisarvajña-
<br/>jñānayoḥ parasparakāryakāraṇabhāvatayā sājātye ca pratisandhānā-
<br/>patteśca | pavṛttīti | rūpādiviṣayāṇāṃ pravṛttivijñānānāmaha-
<br/>miti buddheśca bhedasya sarvānubhavasiddhatvādityarthaḥ | nanvahamajñāsiṣaṃ
<br/>jānāmi jñāsyāmītyatra buddhayo bhinnatayā na bhāsante api tu
<br/>viṣayā evetyāha | viṣayā eveti | pratītibhedāniścaye tadatī-
<br/>tatvāniścayādajñāsiṣamityādistadākāra eva na syādityāha |
<br/>tāsāmapīti | nanu viṣayabhedajñānādbuddhau dvāvapyaupādhikabhedadhīḥ
<br/>syādityata āha | viṣayabhedeti | ekatrāpi viṣaye jñānanānā-
<br/>tvānubhavānna viṣayabhedastavopādhirityarthaḥ | nanu buddhitvena bhedāgrahaḥ
<pb n="778"/>
<br/>syādityata āha | yadi ceti | tasmāditi | na ca sāmānyena
<br/>dravyatvādinā tatrāpi pratisandhānaṃ syāditi vācyam, yena hi
<br/>rūpeṇa bhedasyāgrahastena pratisandhānamiti buddhitvenaiva tadāpatteḥ |
<br/>karturbhedenāpi pratisandhāne tvasiddheḥ |</p>
<p>raghuº ṭīº | athaveti | apiśabdena prāguktamasambhavaṃ smārayati |
<br/>ayamupādānopādeyabhāvaḥ | upādhiḥ prayojakaḥ | sa hi nirapekṣo
<br/>vā tathā syāt, sāpekṣo vā | ādye tatreti | tatra pratisandhāne |
<br/>tāvanmātrasya upādānopādeyabhāvamātrasya | tathāhītyādi | tat
<br/>pratisandhānaṃ satyamasatyaṃ vā, ādye ādya ityādi | anākalanāt |
<br/>tadākalane pratisandhānāyogāt, pratyuta pūrvāparapratītyorekakartṛkatvaṃ
<br/>pratisandadhatā tena pratyetuḥ sthairyyasyaivākalanāt | asatyatāpakṣaṃ śaṅkate |
<br/>pratisandhatta iti | nirākaroti | tat kimiti | tasya viśeṣa-
<br/>darśine bhramāyogāditi bhāvaḥ | satyeva viśeṣadarśane āhāryo
<br/>bhramo jāyate ityāśaṅkate | āhārya iti | nirākaroti |
<br/>nibandhaneti | nibandhanaṃ buddhīnāmupādānopādeyabhāvaḥ | nibandhanā-
<br/>ntarabhedopadarśanavyājena sāpekṣatāpakṣaṃ śaṅkate | bhedeti | yadvakṣyati
<br/>ālayabhedāgrahāt pratisandhānamiti | tathā ca klaptena bhedāgrahe-
<br/>ṇaivopapattau nāklṛptāpekṣaṇīyātmasiddhiriti bhāvaḥ | bhedāgrahaḥ
<br/>pravṛttivijñānānāṃ vā ālayānāṃ vā | ādye pravṛttīti |
<br/>tāsāmapīti | rūpamadrākṣaṃ, jighrāmi saurabhaṃ, rasamāsvādayi-
<br/>ṣyāmītyādayo hi pratyayāḥ pratītīnāmatītatvādikamavagāhante na
<pb n="779"/>
<br/>pratyetavyānāṃ prabhayā yamanvaminava tameva paśyāmi drakṣyāmi cetyādau
<br/>tadasaṃbhavāccetyarthaḥ | sāmānyato bhedāgrahādeva viśeṣato'bhedāropo
<br/>bhaviṣyatītyata āha | yadi ceti | viśeṣato bhedagrahe'pi
<br/>viśeṣato'bhedā''ropa iti upādānopādeyabhāvasyābhedā''ropa-
<br/>virahasya ca pradarśanāya visabhāgasantānopādānam |</p>
<p><b>syādetat ālayabhedāgrahāt pratisandhānamiti
<br/>cet | na | sa hyahamāspadaṃ pravṛttisantānādanya eva vā
<br/>syāttadantaḥpātikādācitkānekāhampratyayarūpo vā | na
<br/>tāvadādyaḥ | na hyahamahamikayā mithaḥ svatantraṃ santāna-
<br/>dvayamanubhūyate, satyapi vā parasparamanupādānopā-
<br/>deyabhāvānna parasparaṃ pratyākalitārthānusandhānabandhaḥ,
<br/>tathātve'pi vā caitramaitrādiṣṭhapi prasaṅgaḥ, ubhayorvā
<br/>ubhayopādānatve ekamapyanekāśrayamiti kimaparāddha-
<br/>mavayavisaṃyogādibhiḥ | na cālayavijñānopāttaṃ pravṛtti-
<br/>vijñānaṃ na kiñcidupādatta iti yuktaṃ, tathātve nimi-
<br/>ttatāmapi na yāyāt, upādānatvavyāptatvānnimitta-
<br/>tāyāḥ | anyathā nimittatāmātramupagamya ekasya
<br/>nivṛttau sarvasantānocchedaḥ | aviśeṣāt | omiti
<br/>bruvataścaramakṣaṇānāmakiñcitkaraṇe śaktivihaterasattva-
<br/>prasaṅgaḥ | tathāca pūrvakṣaṇānāmapītyanena paryāyeṇā-
<br/>kiñcitkaraṃ jagadāpadyeta iti sādhu kāryakāraṇabhāvaḥ
<pb n="780"/>
<br/>pratisandhānanibandhanaṃ samarthitaḥ syāt | tasmādanyadeva
<br/>nimittaṃ kiñcidupādadīta, tathāca na pratisandhāna-
<br/>mapūrvānantasantānapravṛttiśca prasajyeteti | evaṃ ca--</b></p>
<p><b><lg><l>aśaktiranupādānādanyādānādanantatā |</l>
<l>mitho na pratisandhiśca saṅkare'nekasaṃśritiriti saṅgrahaḥ ||</l></lg></b></p>
<p>śaṅkaº ṭīº | nanu pravṛttivijñānānāṃ bhedajñāne'pyahamityā-
<br/>kārālayavijñānānāṃ bhedāgrahādabhedā''ropaḥ syādityāśaṅkate |
<br/>syādetaditi | ālayavijñānasantānasya pravṛttivijñānādbhede doṣa
<br/>māha | na hīti | abhyupagamyāha | satyapīti | caitramaitrabuddhisantāna-
<br/>dvayāviśeṣāditi bhāvaḥ | ubhayoriti | pravṛttivijñānaṃ samanantara-
<br/>pravṛttivijñānaṃ pratyupādānamālayavijñānaṃ ca tadupādānamityu-
<br/>bhayamapi vyāsajyavṛttīti nātiprasaṅga ityarthaḥ | evaṃ satyavayavyādau
<br/>vṛttivikalpadoṣastvayaivāpāsta ityāha | <sup><small>1</small></sup>kimapīti | nanu
<br/>pravṛttivijñānameva pravṛttivijñānopādānaṃ na tvālayavijñānamapī-
<br/>tyato na vyāsajyavṛttitā, pratisandhānaniyamaśca tannimittatāmātrā-
<br/>dityata āha | na ceti | upādāneti | yannimittaṃ tadupā-
<br/>dānaṃ bhavatyevetyarthaḥ | atra vipakṣe daṇḍamāha | anyatheti | yadi
<br/>sabhāgasantānaṃ visabhāgasantānaṃ vā pratyupādānaṃ na syāttannimitta-
<br/>kāraṇamapi na syādityarthaḥ | atra hetumāha | aviśeṣāditi |
<note n="780.1"><p>ekamapīti 1 puº pāº |</p></note>
<pb n="781"/>
<br/>upādānatvaṃ prati śaktivirahe nimittatvaṃ prati tadvirahasyā'viśeṣā-
<br/>dityarthaḥ | nanu kiñcinnimittamapi mā bhūtko doṣa ityata āha |
<br/>omiti | tarhi tasyārthakriyāsamarthasya sattvasyābhāvāttattatpūrva-
<br/>pūrvakṣaṇānāmapi tannibandhanaṃ sattvaṃ na syādityarthaḥ | nanvastu śūnyatayaiva
<br/>paramaṃ nirvāṇamata āha | sādhviti | tathāca pratisandhānāya
<br/>kāryakāraṇabhāvo'pi tvadabhimato na syādityarthaḥ | tasmāditi |
<br/>nimittatānurodhena pravṛttivijñānātiriktamevālayavijñānaṃ kiñci-
<br/>dupādadīta tathāca kathaṃ pratisandhānaṃ ityarthaḥ | doṣāntaramāha |
<br/>apūrveti | sarvamālayavijñānaṃ nimittatānurodhenānyadanyamupādadīta,
<br/>tattadupāttamapi pratyekamanyadanyamityanantasantānāpattirityarthaḥ |
<br/>uktamarthaṃ ślokena saṅgṛhṇāti | aśaktiriti | yadi na kiñci-
<br/>dupādadīta tadā nimittamapi na syādaśakteḥ | yadi santānāntara-
<br/>mupādadīta tadā'nantasantānāpattiḥ | kiñca svatantrasantānadvaye
<br/>parasparagṛhītāpratisandhānaṃ, yadi cālayavijñānaṃ pravṛttivijñānā-
<br/>bhyāmekamupādeyaṃ tadā'vayavyādisvīkārāpattāvapasiddhānta ityarthaḥ |</p>
<p>bhagīº ṭīº | ālayeti | tathāca pravṛttivijñānānāṃ bheda-
<br/>grahe'pyālayavijñānasyāviṣayakasya bhedāgraho'stītyarthaḥ | tadantaḥ-
<br/>pātīti | ahamityākāraḥ pravṛttivijñānaviśeṣa evālayavijñāna-
<br/>mātmetyarthaḥ | na hīti | nanvahamityanubhavasyaiva santānāntaragocara-
<br/>tvāttadananubhavo'siddhaḥ nahyatiriktasvātmanyahamityullekho na tvālaya-
<br/>vijñāna ityatra niyāmakamadyāpi | maivam | ahamāspadasyāti-
<pb n="782"/>
<br/>riktasyānubhave'pi pravṛttivijñānabhinnajñānatvaṃ nānubhūyata ityarthāt |
<br/>yadvālayābhimatasyābhedollekhādasatibādhake sthiratvasiddhāvātmasiddhi-
<br/>rityatra tātparyāt |</p>
<p>sadapyālayavijñānaṃ pravṛttivijñānopādānaṃ na vā, antye
<br/>paraspareti | parasparamālayavijñānapravṛttivijñānābhyāṃ yatpratyā-
<br/>kalitaṃ viṣayīkṛtaṃ tasyānusandhānaṃ pratisandhānaṃ tasya bandha utpattiḥ |
<br/>yadvā anu paścāt sandhānabandhaḥ saṅghaṭanaṃ pūrvāparapratyayānāmekaviṣayatva-
<br/>grahaḥ sa na syādityarthaḥ | nanvatreṣṭāpattiḥ | na hi dvayorapi pravṛtti-
<br/>vijñānālayavijñānayoḥ pratisandhāyakatvamapi tvālayavijñānasya,
<br/>tathāca viśiṣṭavyatirekarītyā'bhimatātmasiddhireva | maivam | pravṛtti-
<br/>vijñānaviṣaya ālayavijñānena na pratisandheya ityatra tātparyāt |</p>
<p>tathātve'pīti | upādānopādeyabhāvānāpannayorapi pratisandhāna
<br/>ityarthaḥ | ādye pravṛttivijñānamapi tadupādānaṃ na vā, ādye
<br/>ubhayorapīti | tadvadevāvayavyāderaṅgīkāre'pasiddhānta ityarthaḥ |
<br/>nanvidamāpādanaṃ śabdasāmyamātrāt | tathāhyekaṃ vijñānaṃ yadyaneka-
<br/>jātīyakāraṇajanyaṃ syāt kimāyātamanekavṛtteravayavyādeḥ na hi
<br/>tasyānekasajātīyajanyatā anaṅgīkāranidānaṃ, kintu kārtsnyaikadeśa-
<br/>vikalpādiḥ | maivam | kāryakāraṇabhāvasyāpi sambandhaviśeṣatayā
<br/>tasyā'pyanekavṛttitvavirodhāpādanāt | yadvā yadāśritaṃ kāryaṃ
<br/>jāyate tadevopādānaṃ āśritatvaṃ ca dharmiviśeṣaḥ svarūpabhedo veti
<br/>nāsāmyam |</p>
<p>dvitīyamāśaṅkya nirācaṣṭe | na ceti | ālayavijñāna-
<pb n="783"/>
<br/>santāna evopādānaṃ pravṛttivijñānantu na kasyāpyupādānaṃ, kintu
<br/>nimittamātramiti nānekopādeyamekaṃ kāryamityapi nāsti, tathā
<br/>sati pravṛttivijñānaṃ nimittakāraṇamapi na syādyannimittaṃ
<br/>tadupādānamiti bauddhasiddhavyāpterityarthaḥ |</p>
<p>nanu neyaṃ vyāptiḥ na hi yasya yadīyaṃ nimittatvaṃ tasya
<br/>tadīyamupādānatvamapi, ghaṭanimittakāraṇadaṇḍādau vyabhicārāt |
<br/>atha yannimittaṃ tatkvacidupādānamitivyāptiḥ, tarhi pravṛttivijñāne-
<br/>nālayavijñānavijātīyaṃ santānāntaramevopādīyatāmityarthāntaram |
<br/>kiñcāpavarge pravṛttivijñānasyopādānatāṃ vināpi sarvajñavijñānā-
<br/>dikaṃ prati nimittatvaṃ saugatairabhyupagamyate anyathā caramavijñāna-
<br/>syāpi sajātīyajñānāntaropādānatāyāmanirmokṣaprasaṅgaḥ |</p>
<p>atrāhuḥ | yadi vijñānena vijātīyaṃ santānāntarameva jananīyaṃ
<br/>tadālayavijñānena pravṛttivijñānopādeyaṃ pravṛttivijñānaṃ pratisandheyaṃ
<br/>tadā ca na svopādeyasyaiva pratisandhānaṃ tathā cātiprasaṅgaḥ | na ca
<br/>pravṛttivijñānameva pratisandhāyakaṃ tathā satyālayavijñāna eva mānā-
<br/>bhāvaḥ | na ca vyāptau vyabhicāraḥ caramavijñānasyāpi yogijñānaṃ
<br/>pratyupādānatvāt |</p>
<p>vipakṣabādhakamāha | anyatheti | anupādānatve nimittatā-
<br/>mātramupagamya prāpya sabhāgavisabhāgayorapyanupādānatve sarvatra tathā-
<br/>tvānnirupādānasya ca santānasyābhāvāt sarvatra santānocchedaprasaṅga
<br/>ityarthaḥ | omitīti | anupādānasya nimittatvābhāvādasattvaprasaṅgaḥ,
<br/>arthakriyākāriṇa eva sattvāt, tadasattve tadutpattikriyāvirahe
<pb n="784"/>
<br/>tadrūpasyāpyevamityarthaḥ | tasmāditi | etāvatā pravṛttivijñānamupā-
<br/>dānameva na bhavatīti dūṣitam | idānīṃ vijātīyasantānaṃ
<br/>taditi nirasyata ityarthaḥ | na pratisandhāna iti | pravṛttivijñā-
<br/>nopādeyenānyena saha vijñānasyopādānopādeyabhāvābhāvādityarthaḥ |
<br/>apūrveti | tadupādānaṃ ca tṛtīyaṃ santānāntaraṃ syāt, evaṃ tatra
<br/>tatrāpītyanavasthetyarthaḥ | anupādānatve'rthakriyāmātrābhāvādasattvaprasaṅgaḥ
<br/>anupādānasyānimittatvāditi bhāvaḥ | uktaṃ saṅgṛhṇāti | aśakti-
<br/>riti | pravṛttivijñānasyānupādānatayā nimittatāyā apyabhāvā-
<br/>darthakriyāyāmaśaktāvasattvaprasaṅgaḥ, anyasya vijātīyasantānāntarasyo-
<br/>pādānādananta(ra)tayā na vāsthāprasaṅgaḥ ālayavijñānena saha pravṛtti-
<br/>vijñānajanyasantānāntarasya mitha upādānopādeyabhāvavirahāt
<br/>pratisandhānābhāvāpattiḥ | saṅkare ālayavijñānapravṛttivijñānayo-
<br/>rubhayorupādānatve anekavṛtterekasyāpyupagamaprasaṅga ityarthaḥ |</p>
<p>raghuº ṭīº | dvitīyaṃ śaṅkate | syādetaditi | athānubhūyata
<br/>evālayavijñānaṃ svamātrasākṣiṇā svena kadācit pareṇāpyahaṃ
<br/>jānāmītyādyākāreṇāta āha | satyapi veti | atiriktālaya-
<br/>vijñānasantānānubhave pravṛttivijñānaṃ kimālayavijñānasyānupādāna-
<br/>manupādeyaṃ ca, kiṃ vā upādānaṃ copādeyaṃ ca, utopādeyameva,
<br/>upādānaṃ tu na kasyāpi, <sup><small>1</small></sup>upādānaṃ tu svasāṃtānikasya saṃtānā-
<note n="784.1"><p>utopādeyameva nopādānaṃ tatrāpi kasyāpi nopādānaṃ athavā
<br/>tasyaiveti 1 puº pāº |</p></note>
<pb n="785"/>
<br/>ntarasya, athavā ālayasyopādānameva nopādeyam | ādye paraspara-
<br/>miti | anusaṃdhānasya pratisaṃdhānasya | bandhaḥ sambandhaḥ | tathātve
<br/>upādānopādeyabhāvānāpannayorapi pratisaṃdhāne | dvitīye | ubhayo-
<br/>riti | anekāśrayamiti | na cānekopādānakaṃ tat na punaranekā-
<br/>śrayaṃ bhinnakālayorupādānopādeyayorāśrayāśrayibhāvāyogāditi
<br/>vācyam | avayavinopīdṛśasya svīkārāpatteḥ | ata eva svasāntā
<br/>nikopādānatvamapi nirastam | ālayavijñānopādeyasya pravṛtti-
<br/>vijñānasya pravṛttivijñānopādeyatve ekasyānekopādeyatvaprasaṅgāt |
<br/>suṣuptiṣu pravṛttivijñānasantānānāmucchedādantimānāṃ tathātvā
<br/>yogācca | tṛtīyamāśaṅkate | na ceti | athopādānameva nimittamiti
<br/>na niyamo'ta evāpavarge caramaṃ pravṛttivijñānaṃ na kiṃcidapyupā-
<br/>datta iti cedatrāha | anyatheti | aviśeṣāt | niyāmakābhāvāt |
<br/>nahi pravṛttivijñānameva nimittamātraṃ na tūpādānajātīyamityatra
<br/>kiñcinniyāmakamasti | tathāca yathā pravṛttivijñānasyānupādāyaiva
<br/>kiñcinnimittībhūya vināśaḥ tathopādānajātīyasyāpi kasya-
<br/>cinnimittatāmātramupagamya prāpya nivṛttirvināśaḥ syāt | mātra-
<br/>śabdena upādānatvaṃ vyavacchinatti | tathā ca santānāntaravartino-
<br/>'prakṛteḥ sāntānikāntaramavikāraṃ pratyanupādānatvānnirupādānasya
<br/>ca kāryotpādasyāsambhavāt santāna ucchidyeta | evaṃ santānāntara-
<br/>mapīti sarvasantānocchedaḥ | carameti | sarvasantānocchedādupādāna-
<br/>mantareṇa kāryānutpādānnimittatvasyāsambhavādarthakriyāvirahiṇo-
<br/>'ntyasyāsattve upāntyādīnāmapyasattve kva kāryakāraṇabhāvaḥ kasya vā
<pb n="786"/>
<br/>niyāmaka ityarthaḥ | pravṛttivijñānoktadoṣasyālaye samānatvādupā-
<br/>dānameveti pakṣo'pi nirastaḥ | pañcamamutthāpya nirākurute |
<br/>tasmādityādinā | anyat--ālayapravṛttivijñānabhinnaṃ kiñcijjñāna-
<br/>jātīyaṃ, (jñānasya) bāhyānupādānatvāt | tathāca tadākalita-
<br/>syālayena pratisandhānaṃ na bhavet, na bhavatu ato doṣāntaramāha |
<br/>apūrveti | anantānāṃ pravṛttivijñānavyaktīnāṃ pratyekamekaikasantāna-
<br/>pravartane'nantasantānaprasaṅga ityarthaḥ |
<p>yattu pravṛttivijñānenaikaḥ santāna upādeyastenānyastena cānya
<br/>ityanavasthetyartha iti | tadasat | pravṛttivijñānopāttatadupāttā-
<br/>dīnāmekasantānāntaḥpātyupādānatvenaiva nirvāhe santānāntarakalpakā-
<br/>bhāvāt |</p>
<p>uktamarthaṃ saṅgṛhṇāti | aśaktīti | upādānatvābhāve nimitta-
<br/>tvasyāpyabhāvādarthakriyāsāmarthyavirahe'sattvaṃ syādityarthaḥ | anyādānā-
<br/>danyopādānāt | mitha iti | ālayapravṛttivijñānayoḥ paraspara-
<br/>manupādānopādeyabhāve parasparaṃ parasparākalitārthapratisandhānaṃ na
<br/>syādityarthaḥ | saṅkare tayoḥ parasparopādānopādeyabhāve | aneka-
<br/>saṃśritirekasyānekopādeyatvam |</p>
<p>athālayapravṛttivijñānasantānayoḥ parasparamanupādānopādeyabhāve
<br/>kīdṛśaṃ pratisandhānamanupapannaṃ,<sup><small>1</small></sup> na tāvat parasparānubhūtasya parasparaṃ
<br/>smaraṇaṃ ālayasyaivānubhavitṛtvāt smartṛtvācca | nāpi svaprakāśatayā |
<br/>svasyāpi svaviṣayatvāt | pūrvāparavijñānayorekakartṛkatvaniścayaḥ,
<note n="786.1"><p>tayorityadhikaṃ 2 puº pāº |</p></note>
<pb n="787"/>
<br/>ālayavijñānayostādṛśapratisandhānābhāvāt, pravṛttivijñānayośca
<br/>kāryakāraṇabhāvādeva tadupapatteriti cedālayavijñānabhedāgrahaḥ
<br/>kimartham | kartrorbhedagrahe ekakartṛkatvāropāsambhavāditi cet tyaja
<br/>tarhi pravṛttivijñānānāṃ kāryakāraṇabhāvagraham | evametadālaya-
<br/>vijñānānāmevopādānopādeyabhāvaniyāmakaṃ sausādṛśyamabhedāropo-
<br/>payogitayā''śrīyata iti cet lāghavādālayābheda eva kimiti
<br/>nāśrīyate pratisandhānayāthārthyāya | sthairyabādhakāditi cet | na |
<br/>tasya prāgeva nirāsāt | vidhisvarūpaṃ cānugataṃ sādṛśyaṃ vinā sthairya-
<br/>masambhavi | atadvyāvṛttirūpaṃ ca ekaṃ tadarthamantareṇa durnirūpaṇam |
<p>etena pravṛttivijñānasantānāntaḥpātināmahamāspadānāṃ bhedā-
<br/>grahādekakartṛkatvapratisandhānamityapi parāstam |</p>
<p><b>nāpi dvitīyaḥ | tasyāpi bhedāgrahaḥ svarūpato vā
<br/>syāt, viṣayato vā | ādye pūrvāhamiti pratyaya-
<br/>mātrādvā pravṛttivijñānebhyo'pi vā | na prathamaḥ | aha-
<br/>mityajñāsiṣamahamiti jānāmyahamiti jñāsyāmīti
<br/>traikālyāllekhasya bhedaniścayamantareṇānupapatteḥ | katha-
<br/>ñcidupapattau tadarthasyaiva pratisandhirucito na pravṛtti-
<br/>vijñānārthānāmapi na ca tebhyopi bhedāgraha iti cokta-
<br/>meva | nāpi viṣayataḥ | sa hi ākāro vā, vastvantaraṃ
<br/>vā, alīkaṃ veti | nādyo dūṣitatvāt | na dvitīyaḥ |
<pb n="788"/>
<br/>svayamanabhyupagamāt | yo'pyabhyupagacchet so'pi viruddha-
<br/>dharmādhyāsādbhedamicchet tannivṛttau ca tannivṛttim |</b></p>
<p>śaṅkaº ṭīº | nāpīti | tadantaḥpātikādācitkāhaṃpratyaya-
<br/>rūpi<sup><small>1</small></sup> dvitīyo'pi pakṣo netyarthaḥ | tadbhedāgrahastāvatpratisandhāna-
<br/>prayojako vācyastadvikalpayati | svarūpata iti | vijñānānāmevā-
<br/>nyonyamityarthaḥ | pūrvāhamiti | ālayavijñānamātrādbhedagraha ityarthaḥ |
<br/>ahamiti | kriyātvena kartṛtvena ca bhedasyaiva grahādatītānāgata-
<br/>tvādinā cetyarthaḥ | kathañciditi | yadbhedāgraha ityarthaḥ | aha-
<br/>miti | kriyātvena kutastasyaiva pratisandhānaṃ na tu pūrvaṃ bhedena
<br/>gṛhītasyāpi vijñānasya viṣayapratisandhānaṃ dṛśyate tadapītyarthaḥ |
<br/>na ca tebhyo'pīti | pravṛttivijñānebhyo'pītyarthaḥ | uktameveti |
<br/>traikālyollekhasya bhedaniścayamantareṇetyādinā | viṣayata iti |
<br/>ālayavijñānānāṃ parasparaṃ viṣayato bhedāgraho na pratisandhānahetu-
<br/>rityarthaḥ | sahīti | ālayavijñānaheturityarthaḥ<sup><small>2</small></sup> | svayamiti |
<br/>ahamiti jñānasya tvayā vastvantaraviṣayatvānabhyupagamādabhyupagame
<br/>vā sa evā''tmetyarthaḥ | nanu tvayā tāvadabhyupagamyate viṣayaḥ sa ca
<br/>tāvat nānaiva siddhyatu, na tveka iti kuta ātmasiddhirityata āha |
<br/>yo'pīti | tatra bhedasādhakaviruddhadharmādhyāsābhāvādekatvamevetyarthaḥ |</p>
<note n="788.1"><p>rūpo vetīti 2 puº pāº |</p></note>
<note n="788.2"><p>viṣaya ityartha iti 2 puº pāº |</p></note>
<pb n="789"/>
<p>bhagīº ṭīº | dvitīyaḥ pravṛttivijñānasantānāntaḥpātyaha-
<br/>mitikādācitkapratyayarūpa iti pakṣa ityarthaḥ | traikālyeti |
<br/>atītatvādiviruddhadharmagrahasya bhedāvagamakatvājjanmāntarīyakatvā-
<br/>dvetyarthaḥ | nanu pravṛttivijñānāntaḥpātinīnāmahamitibuddhīnāṃ
<br/>svarūpabhedapakṣe'pyahantvaviṣayatvena samānopādeyatvena vā bhedāgrahaḥ
<br/>syādityata āha | kathañciditi | tadarthasyaiveti | yadyapi nātra
<br/>pravṛttivijñānaviṣayaghaṭādau pratisandhānamupakrāntaṃ kintu buddhīnā-
<br/>mekakartṛtvena pratisandhānamiti pūrvāparavirodhaḥ, tathāpi pravṛtti-
<br/>vijñānāntaḥpātyālayavijñānasya viṣayaḥ svātmaiva vivakṣitaḥ
<br/>svaprakāśatvāt tathāca pravṛttivijñānānutāpi tasyetyadoṣaḥ |
<br/>dūṣitatvāditi | bhedaniścayena vijñānavādanirākaraṇenetyarthaḥ |
<br/>tannivṛttau ceti | tathāca viruddhadharmābhāvādātmāpyabhinnaḥ siddha
<br/>ityarthaḥ |</p>
<p>raghuº ṭīº | kādācitkāhampratyaya evālaya iti pakṣaṃ dūṣayati |
<br/>nāpīti | bhedaniścayamiti | atītatvādiviruddhadharmagrahasyaiva
<br/>bhedagrahatvāt tadgrahe kadācidapyabhedāgrahāt kathañcit, ahamāspadatvena
<br/>pratisandhiḥ, smaraṇaṃ pratītyorekakartṛkatvapratisandhānaṃ ca ahamāspadasya
<br/>jñānasya viṣayāntaravirahe'pi svaprakāśatayā tasyaiva tadarthatvaṃ,
<br/>tadabhidhānaṃ ca pratisandherupapādanāya ajñāte tadayogāt, na tu
<br/>pravṛttivijñānānāmekakartṛkatvapratisandhānaṃ tadarthānāṃ ca smaraṇamiti |
<br/>anupadameva darśitarahasyametat | tebhyopi pravṛttivijñānebhyo'pi |
<pb n="790"/>
<br/>dūṣitatvādityasya vijñānavādanirāsenetyādiḥ | astu tarhi bhavatā-
<br/>mivāsmākamapi vastvantaraṃ parantu santānarūpamata āha | yo'pīti |
<br/>siddho hyahamāspadamātmā viruddhadharmādhyāsavirahādabhedapratisandhānā-
<br/>ccābhinna eva na santanyamāna ityarthaḥ |</p>
<p><b>na tṛtīyaḥ | ahamiti vikalpasya savastukatāyāḥ
<br/>prāgeva prasādhanāt | avastukatve'pi na tatra prakṛtopa-
<br/>yogibhedā'grahasambhavaḥ | sadasadāropitasattvāropitā-
<br/>sattvavyadhikaraṇāvyapadeśyabhedena ṣaḍvidhasyā'pi bhedasyā-
<br/>'graho'bhedāropaupayikatayā tatra na sambhavatītyuktatvā-
<br/>diti |</b></p>
<p>śaṅkaº ṭīº | prāgeveti | pratyakṣadṛṣṭabhāvitve sākṣādeva
<br/>savastuka ityādinetyarthaḥ | abhyupagamyāha | avastukatve'pīti |
<br/>prakṛtam, abhinnatvena pratisandhānaṃ, tadupayogītyarthaḥ | sadasaditi |
<br/>ālayavijñānaviṣayāṇāmalīkānāṃ satobhedasyā'grahastāvanna sambhavati
<br/>alīke tadanabhyupagamāt | nāsataḥ | atiprasañjakatvāt | nāpyā-
<br/>ropitasattvasya bhedasyāgraho virodhāt ārope satyagrahānupapatteḥ |
<br/>nāpyāropitāsattvasya bhedasyāgrahaḥ, asattvasyārope pāramārthikasattva-
<br/>prasaṅgāt | vyadhikaraṇāvyapadeśyabhedāgraho yadyabhedāropahetustadā
<br/>sarvatrābhedāropaḥ syādityarthaḥ |</p>
<pb n="791"/>
<p><b>athavā ihānubhavaḥ<sup><small>1</small></sup> kālāntarabhāvinīṃ smṛtiṃ
<br/>janayet tajjanito vā saṃskāraḥ, so'pyatīndriyaḥ
<br/>pratyakṣasiddho vā, atīndriyo'pi tāvatkālāvasthāyī<sup><small>2</small></sup>
<br/>santanyamāno vā, adhyakṣasiddho'pi taduttarabuddhidhārā-
<br/>rūpaḥ tadanyo vā tadviśeṣo vā, viśeṣo'pyanubhava-
<br/>prabhavatvamātraṃ vā anubhavitṛsantānavaijātyaṃ vā | tatra
<br/>na prathamaḥ | anutpannānanvayadhvastayoraviśeṣāt |
<br/>nāpi dṛśyo'nyaḥ | tasyānupalabdhibādhitatvāt | nāpya-
<br/>nubhavaprabhavatvamātraṃ viśeṣaḥ | na hi karmakarakaropa-
<br/>nītameva bījaṃ kṣitimāsādyāṅkuraṃ kurute na tu
<br/>pramādapatitam, tathā nīlādyanubhavaprabhavasantānaḥ<sup><small>3</small></sup>
<br/>pītādyanubhavenaivopanīyatāṃ nīlādyanubhavenaiva veti na
<br/>kaścidviśeṣaḥ | evaṃ cā'nanubhūte'pi smaraṇaprasaṅgo
<br/>na cānubhūte'pīti |</b></p>
<p>śaṅkaº ṭīº | pratisandhānabalāt pratyakṣataḥ karttraikyaṃ sādhayitvā
<br/>samprati smṛtyanyathānupapattyā'nubhavitṛsmartrorabhedaṃ sādhayitumupakramate |
<br/>athaveti | iha tvatpakṣe | dvitīyavikalpaṃ<sup><small>4</small></sup> vikalpayati | so'pīti |
<br/>dvitīyavikalpasya prathamavikalpaṃ vikalpayati | tāvatkālāvasthāyīti |
<note n="791.1"><p>kimiti pāṭhaḥ |</p></note>
<note n="791.2"><p>tatkālāvasthāyī iti pāṭhaḥ |</p></note>
<note n="791.3"><p>nīlādyanubhavasantānaḥ | iti pāṭhaḥ |</p></note>
<note n="791.4"><p>dvitīyaṃ vikalpamiti pāṭhaḥ |</p></note>
<pb n="792"/>
<br/>dvitīye'pi pakṣatrayamāha | taduttaretyādi | atrāpi tṛtīye vikalpe
<br/>pakṣadvayamāha | anubhaveti | cirotpanna<sup><small>1</small></sup> eva nīlānubhavo 'nāhita-
<br/>vyāpāraścireṇa nīlasmṛtiṃ janayatīti na sambhavatītyāha | tatreti<sup><small>2</small></sup> |
<br/>hetumāha | anutpanneti | nīlādiviṣayatāṃ tiraskṛtya<sup><small>3</small></sup>buddhidhārā-
<br/>tirikto nāstītyāha | nāpīti | nanu nīlānubhavaprabhavo'nubhava-
<br/>santāna eva nīlasmṛtiṃ janayedityata āha | nāpīti | nīlādi-
<br/>viṣayatāṃ tiraskṛtyānubhavaprabhavatvamātraṃ<sup><small>4</small></sup> bījatvavatprayojakamiti matvā
<br/>dūṣayati evaṃ | ceti ||</p>
<p>bhagīº ṭīº | idānīmanyenānubhūtasyānyena smaraṇādanubhavitṛ
<br/>smarttrorekatvasiddhirityanyathā pratisandhānamupapādayitumāha | athaveti |
<br/>anubhava eva vyāpāraṃ vinā'nyadā smaraṇaṃ janayedityarthaḥ | taduttareti |
<br/>anubhavottarabuddhirūpa ityarthaḥ | tadviśeṣo veti | taduttarabuddhitada-
<br/>nyayorviśeṣo vetyarthaḥ | nāpīti | adhyakṣasiddhapūrvānubhavottarabuddhi-
<br/>dhārātiriktaḥ saṃskāro'pi vyāpāro nāsti anupalambhabādhitatvāt,
<br/>saugatairanabhyupagamāccetyarthaḥ | nanvadhyakṣasiddhapūrvānubhavottarabuddhidhārā-
<br/>viśeṣa eva pūrvānubhavavyāpāraḥ syāt sa ca viśeṣo'nubhavaprabhavatvarūpa
<br/>evetyata āha | nāpyanubhaveti | smaraṇaṃ pratyanubhavaprabhavatvamātrasyaiva
<br/>prayojakatve prayojakarūpāviśeṣāt sarvā buddhayaḥ smaraṇaṃ janayeyuḥ |
<note n="792.1"><p>acirotpanna iti pāṭhaḥ |</p></note>
<note n="792.2"><p>atreti | iti pāṭhaḥ |</p></note>
<note n="792.3"><p>nīlānubhavasya vyāpāro dṛśya eva iti pāṭhaḥ |</p></note>
<note n="792.4"><p>nīlādiviṣayasmṛtau anubhava prabhavatvamātramiti pāṭhaḥ |</p></note>
<pb n="793"/>
<br/>na ca taduttarabuddhidhārāyāṃ sarvā buddhayaḥ smṛtiṃ janayantīti saugatasyā-
<br/>bhyupagamaḥ anubhavottarakālaṃ māsādinā smaraṇasyānubhavādityarthaḥ |
<br/>etena tadanyaviśeṣo nirākṛtaḥ | nanu viśeṣāntarābhāve'pi tajjanyatva-
<br/>mātrameva viśeṣaḥ syādityāśaṅkyāha | nāpīti | sannapi so'prayojakaḥ
<br/>sāmānyamātraṃ prayojakamityatra dṛṣṭāntamāha | na hīti | dūṣaṇāntaraṃ
<br/>saṅgamayannāha | evañceti | anubhavaprabhavatvarūpe viśeṣe smṛtyanukūlatayo-
<br/>cyamāne ya eva rūparūpatvānubhavasvarūpo vā santāno nīlaviṣayakānu-
<br/>bhavenāhitaḥ sa eva pītānubhavenāpītyananubhūte'pi smaraṇaprasaṅgaḥ,
<br/>nīlānubhavasyāpi tatsantānatvenaiva prayojakatvādityarthaḥ | aprayojakatve
<br/>doṣamāha | na veti | nanvanubhavadhīsantānasyāpi kasyacit smaraṇā-
<br/>janakatayā svalakṣaṇavaijātyakṛtameva dhīsantānavaijātyamastu tata eva
<br/>nānanubhūte'pi smaraṇāpattiḥ ||</p>
<p>atrāhuḥ klṛptakāraṇānupapattau kāraṇāntaraṃ kalpayitumucitaṃ na tu
<br/>klṛptasyaiva viśeṣakāraṇatvaṃ vaijātyanyasyānupalambhabādhitatvāt ||</p>
<p>raghuº ṭīº | anubhavajanyasaṃskārasya svāśraye smṛtijanakatvāt
<br/>sthiramāśrayamātmānaṃ sādhayati | athavetyādinā | smṛtiṃ sākṣā-
<br/>jjanayet | taduttareti | anubhavottaretyarthaḥ | tadviśeṣa iti | tādṛśa-
<br/>buddhidhārāviśeṣaḥ, viśiṣyata iti viśeṣo dharmī | viśeṣo'pīti |
<br/>viśiṣyate'neneti viśeṣo vyāvartako dharmaḥ | anviti | vaijātyaṃ vyāvṛttaṃ
<br/>dharmāntaraṃ anubhavottaratatsāntānikamātravṛtti | aviśeṣāt | janaka-
<br/>tvāsambhavāt | vyāpārarūpānvayasvīkāre tu na sākṣājjanakatvaṃ dvitīya-
<br/>pakṣāntarbhāvaśceti bhāvaḥ | anubhavottarabuddhitvamātrasya prayojakatve'ti-
<pb n="794"/>
<br/>prasaṅgo dūṣaṇamatisphuṭatvānnābhihitam | evañceti | nīlādyanubhavasya
<br/>tatvenānubhavatvena vā pītasmaraṇaprayojakatve | ananubhūte'pi pīte
<br/>smaraṇaṃ syāt | niyāmakarūpābhāvāt | aprayojakatve ca<sup><small>1</small></sup> nānubhūte-
<br/>'pītyarthaḥ |</p>
<p><b>śāliprabhavasya bījasya śālitva<sup><small>2</small></sup>pratisaṃdhānava-
<br/>nniyama iti cet | na | kṣīrajambūrasapāyinīla-
<br/>dhavalakalaravajanitaviparītapārāvatavadaniyamadarśanena
<br/>tasyāprayojakatvāt | vaijātyantu viśeṣo bhavet, yathā
<br/>kṣīrāvasekādamlatvaṃ parihṛtya mādhuryamupādāyānuvarta-
<br/>mānā''malakī kālāntare'pi phale mādhuryamunmī-
<br/>layati, lākṣārasāvasekādvā dhavalimānamapahāya
<br/>raktatāmanuvartamānaṃ kārpāsabījaṃ kusumeṣu raktatām,
<br/>na caivaṃ prakṛte, japā<sup><small>3</small></sup>kusumādyupadhānasannidhāne-
<br/>'pi<sup><small>4</small></sup> tadrūpatāmanādāya dhavalimānameva saṃdadhānasya
<br/>sphaṭikasyeva vijñānasya viṣayopadhānamapagamya<sup><small>5</small></sup> cidrū-
<br/>patāmātreṇānuvṛtteḥ | sarvākāratvameva sarvajñānānāṃ
<br/>kintu kaścidākāraḥ paṭuranye tvapaṭava iti svadarśana-
<note n="794.1"><p>tve'pīti 1 puº pāº |</p></note>
<note n="794.2"><p>śāli pratisaṃndhānavaditi pāṭhaḥ |</p></note>
<note n="794.3"><p>javākusuma iti pāṭhaḥ |</p></note>
<note n="794.4"><p>kusumādyupadhāne iti pāṭhaḥ |</p></note>
<note n="794.5"><p>--mapagamayya iti pāṭhaḥ |</p></note>
<pb n="795"/>
<br/>śraddhāvato viruddhadharmādhyāsādapi na bhīḥ, na hi sa
<br/>eva paṭurapaṭuśceti saṃbhavati | na ca svasaṃvidita-
<br/>rūpasyāpāṭavārthaṃ paśyāmaḥ |</b></p>
<p>śaṅkaº ṭīº | nīlādiviṣayapuraskāreṇa dūṣayituṃ śaṅkate |
<br/>śālīti | śālitvapratisandhānavaditi | paramparayā śālibījo-
<br/>tpādakatvavadityarthaḥ | nīladhavalapārāvatayornīlapārāvataprabhavatva-
<br/>dhavalapārāvataprabhavatvamātraṃ<sup><small>1</small></sup> yathā na tantraṃ vaiparītyasyāpi darśanāttathā
<br/>nīlānubhavaprabhavatvādikamapi na viśeṣaḥ syādvyabhicaredityarthaḥ<sup><small>2</small></sup> | atra
<br/>ca pākajaguṇotpādavattatrāpi kaścidvyāpāro'vaśyaṃ kalpanīya iti
<br/>bhāvaḥ | vaijātyaṃ tviti | yatra santāne nīlānubhavo na vṛttasta-
<br/>dvaijātyamityarthaḥ | tathā ca nānanubhūte smaraṇaprasaṅga iti bhāvaḥ |
<br/>āmalakīkārpāsayoḥ pākajaguṇaparamparādhīnaṃ mādhuryaṃ raktatā ca
<br/>yathā, tathā viśeṣaḥ kaścidiha nāstītyarthaḥ | nanu nīlānubhava-
<br/>paramparayā'pi<sup><small>3</small></sup> nīlaviṣayataiva tathā ca kimanyena viśeṣeṇetyata
<br/>āha | sarvākāreti | evaṃ sati sarva evānubhavo<sup><small>4</small></sup> nīlollekhī
<br/>syāt tatrāpāṭavaṃ yadi tadā paṭutvāpaṭutvalakṣaṇaviruddhadharmādhyāsaḥ
<br/>syādityarthaḥ | nanu nīlapītādiviṣayāvacchedenaikatraiva paṭutvamapaṭutvaṃ
<br/>ca syādityata āha | na ceti | tvanmate jñānaṃ sākāraṃ svaprakāśaṃ
<br/>ca tathā ca nīlapītādyākāranikaraviśiṣṭameva svaṃ prakāśetetyarthaḥ |</p>
<note n="795.1"><p>nīladhavalapārāvataprabhavamātramiti pāṭhaḥ |</p></note>
<note n="795.2"><p>vyabhicāravadityartha iti pāṭhaḥ |</p></note>
<note n="795.3"><p>paramparāpi iti pāṭhaḥ |</p></note>
<note n="795.4"><p>sarvatrānubhavo iti pāṭhaḥ |</p></note>
<pb n="796"/>
<p>bhagīº ṭīº | śālīti | tatsantānādeva tajjātīyatvamiti
<br/>niyamaḥ syādityarthaḥ | yadyapi saugatanaye bījatvenāṅkuraprayojakatā
<br/>nāstīti dṛṣṭāntāsaṅgatiḥ, tathā'pyabhyupagamavādo'yaṃ mantavyaḥ | kāraṇa-
<br/>sākalyaṃ kāryasājātyaniyatamityatra pratidṛṣṭāntamāha | kṣīreti |
<br/>anubhavitṛsantānavaijātyaṃ veti caramapakṣamutthāpayati | vaijātyantviti |
<br/>vaijātyaṃ svarūpato viṣayato vā ādye yatheti | na caivamiti | viṣayo-
<br/>parāgasambhavena jñānamātramevānubhūyate na tu vaijātyamityarthaḥ | antye tu
<br/>nīlānubhavaprabhavāt pītānubhavādanantaraṃ nīlasmṛtirna syāditi bhāvaḥ |
<br/>nanu viṣayoparāgavyatireko nāsti | kiñca kāraṇajñānākāraḥ
<br/>kāryakāle'pyanuvartata iti pītānubhavo'pi nīlaviṣayaka eveti
<br/>noktadoṣa ityata āha | sarvākāratvamiti | ekasya pāṭavāpāṭava-
<br/>virodhādityarthaḥ | na vā jñāne svaprakāśatvenāpaṭutvaṃ sambhavatītyāha |
<br/>na ceti |</p>
<p>raghuº ṭīº | śālīti | yathā śāliprabhavabījasya śālitvaṃ
<br/>tathā pītasmaraṇajanakapītānubhavaprabhavasya nīlānubhavasyāpi pītasmaraṇa-
<br/>janakatvamityarthaḥ | kṣīreti | kṣīrapāyino nīlāt pārāvatāt
<br/>dhavalasya pārāvatasya, dhavalācca jambūrasapāyino nīlasyotpādena
<br/>kāraṇatādrūpyamatantramityarthaḥ | gucchabījayorvaijātyanibandhanameva bīja-
<br/>gucchayorvailakṣaṇyaṃ, na ca pītānubhavaprabhavanīlānubhave pītasmaraṇajanana-
<br/>niyāmakaṃ kiñcidvailakṣaṇyamastīti bhāvaḥ |</p>
<p>athānyatra yathā tathā'stu, prakṛte punarananyagatikatayā tatprabhavatvameva
<br/>prayojakaṃ kutaścidbījādaṅkurānutpādena tulyayogakṣemaśca | kutaścittatprabha-
<pb n="797"/>
<br/>vātsmṛtyanutpāda iti | maivaṃ | tatprabhavatvaṃ hi na tajjanyatvaṃ tadupādeyatvaṃ
<br/>vā, antaritasāntānike tadabhāvāt | nāpi tatprayojyatvaṃ, śiṣyācārya-
<br/>sthale'tiprasakteḥ | tatsāntānikatve sati taduttaratvaṃ taditi cet | na
<br/>anatiprasaktasantānatvanirvacanāśakyatāyāḥ prāgeva darśitatvāt | pītādi-
<br/>smaraṇāneyāmakaṃ hi vaijātyaṃ pītādiviṣayatvaṃ vā syāt, pītādyā-
<br/>kāratvaṃ vā, avāntarajātibhedo vā | tatra jñānasya pītādyanubhavaprabhavasya
<br/>nīlādijñānasya pītādiviṣayopadhānamapagamayya parityajyeti dvayo-
<br/>rvyudāsaḥ | cidrūpatāmātreṇeti caramasya | ataeva pītādismaraṇakurva-
<br/>drūpatvaṃ niyāmakamiti parāstam | anvayavyatirekagṛhītāyā anubhavasya
<br/>smaraṇajanakatāyā nirvāhāya vyāpārakalpanāyā eva nyāyyatvāt,
<br/>jātiviśeṣasya yogyānupalambhabādhitatvāt, yogyavyaktivṛttitvenaiva jāte-
<br/>ryogyatvāt, raktapītobhayasmārake nīlānubhave saṅkaraprasaṅgāt, tajjātīyaṃ
<br/>prati janakatvena jātyantarasya evaṃ tajjātīyaṃ pratyapītyanavasthitajāti-
<br/>paramparākalpanaprasaṅgācca | etenāṅkurakurvadrūpatvaṃ vyākhyātam |</p>
<p>pūrvajñānākāraḥ sarvasminnuttarajñāne'nuvartata iti tadākāratā-
<br/>vigamo nāstītyāśaṅkate | sarvākāratvamiti | na hīti | tavākārā-
<br/>kāriṇorabhedāditi bhāvaḥ |</p>
<p><b>nirākārapakṣe'pi yāvānartho buddherviṣayastāvati
<br/>sphuṭaiva sā, yatra cāsphuṭā nāsau tasya viṣayaḥ | tathātve
<br/>vā viṣayetaravyavasthā na syāt | sāṃśe tvarthe yuktameta-
<br/>diti darśitaṃ prāk | tasmādatīndriyaḥ saṃskāraḥ pari-
<br/>śiṣyate | sa ca na saṃtanyamānaḥ tatraiva smṛtyādiprasaṅge
<pb n="798"/>
<br/>pravṛttisaṃtāne phalānavakāśaprasaṅgāt, anyatra saṃskāre-
<br/>'nyatra phale 'tiprasaṅgāt, paramparayaikopādānatayā
<br/>niyame saṃskārāntarasantāne'pi smṛtiprasaṅgāt<sup><small>1</small></sup> |
<br/>tasmāt svopādāna eva smṛtiṃ karotīti gatyantarā-
<br/>bhāvādāpātatiktamapyupeyameva<sup><small>2</small></sup> tathā ca smṛteḥ kālā-
<br/>ntarasambandhāt saṃskāratadupādānayoḥ sthairyyamayatna-
<br/>siddhamavarjjanīyañceti<sup><small>3</small></sup> |</b></p>
<p>śaṅkaº ṭīº | nirākārapakṣe'pi paṭutvāpaṭutve ekatra na
<br/>sambhavata ityata āha | nirākāreti | tathātve veti | asphuṭa<sup><small>4</small></sup>viṣayatve
<br/>sarvaṃ jñānaṃ sarvaviṣayakaṃ syādityarthaḥ | nanvevaṃ saṃyogatadabhāvāvapi
<br/>naikatra syātāmata āha | sāṃśa iti | tatrā'vacchedabhedasya darśitatvā-
<br/>diha tu viṣayo'vacchedakaḥ sa eva virodhaghaṭaka iti bhāvaḥ | svābhi-
<br/>matamupasaṃharati | tasmāditi | tatraiveti | saṃskārasmṛtisantāna
<br/>evetyarthaḥ<sup><small>5</small></sup> | phalaṃ smṛtiḥ pratyabhijñānaṃ ca, pravṛttivijñānasantāne tu
<br/><sup><small>6</small></sup>phalaṃ dṛśyate gehe sa ghaṭa iti smaraṇāt pravṛtteriti bhāvaḥ |
<br/>nanu yatra nīlānubhavo mūlakāraṇaṃ tajjanitaḥ saṃskārasantānaḥ<sup><small>7</small></sup> phalaṃ
<note n="798.1"><p>tadutpattiprasaṅgāditi pāṭhaḥ |</p></note>
<note n="798.2"><p>abhyupeyamiti pāṭhaḥ |</p></note>
<note n="798.3"><p>ceti pāṭhaḥ |</p></note>
<note n="798.4"><p>asphuṭa iti nāsti |</p></note>
<note n="798.5"><p>smṛtisantāna eveti pāṭhaḥ |</p></note>
<note n="798.6"><p>pravṛttivijñānasantāna iti pāṭhaḥ |</p></note>
<note n="798.7"><p>saṃskārastatreti pāṭhaḥ |</p></note>
<pb n="799"/>
<br/>janayatīti noktadoṣa ityata āha | paramparayeti | nīlānubhavā-
<br/>nantarotpannapītānubhavaraktānubhavādibhiḥ pratyekaṃ saṃskāra<sup><small>1</small></sup> eva smṛtiṃ
<br/>janayatītyavaśyamaṅgīkartavyaṃ tathā ca pītānubhavajanitasaṃskārasantāne'pi
<br/>nīlasmṛtiḥ syādityarthaḥ | svopādāna eveti | saṃskāraḥ svasamavāyi-
<br/>kāraṇa eva smṛtiṃ janayatītyavaśyamaṅgīkartavyamityarthaḥ | tataḥ kimityata
<br/>āha | tathā ceti | anubhavānantaraṃ saṃvatsarānantaramapi bhavantī
<br/>smṛtiḥ saṃskārasya tadupādānasya ca ātmanaḥ sthairyamākṣipatītyarthaḥ ||</p>
<p>bhagīº ṭīº | yadi jñānaviṣayo sphuṭaḥ tadā viṣayāviṣaya-
<br/>vyavasthā na syāt ghaṭajñāne'pyasphuṭaḥ paṭobhāsata iti suvacatvādityāha |
<br/>tathātva iti | evamekatraiva viṣaye dūratvādūratvayoḥ sphuṭatvāsphuṭatve
<br/>samanvayati | sāṃśetviti | bahutarānyataradharmaviṣayajñānaṃ tatprayojaka-
<br/>mityarthaḥ | taduttarabuddhidhārāmātrarūpastvatiprasakta ityabhipretyopasaṃharati |
<br/>tasmāditi | santanyamāno'sthāyītyarthaḥ | tathātve doṣamāha |
<br/>tatraiveti | pravṛttivijñānātiriktasaṃskārasantāna eva smṛtiḥ syāt
<br/>na pravṛttivijñānarūpa ātmani, tathā cāhaṃ smarāmīti dhīrna syāt,
<br/>na hyanyatra saṃskāro'nyatra smṛtirityarthaḥ | nanu pravṛttivijñānotpādānu-
<br/>bhavena vijātīyaḥ saṃskāro'pi janita iti tasya svasantāna eva
<br/>smṛtijanakatvānnātiprasaṅga ityata āha | paramparayeti | santānatvaṃ
<br/>yadi pāramparyamātraṃ tadātiprasaṅgaḥ, upādānatvantu vyavahitānubhavasya na
<br/>sambhavatīti pūrvasaṃskārasantāna evottarasya tasyopādānaṃ vācyaṃ tathā ca
<note n="799.1"><p>pratyekaṃ saṃskārasantāno janitaḥ sarvatra ca nīlānubhava eva
<br/>mūlam | tathā ceti 2 puº pāº |</p></note>
<pb n="800"/>
<br/>tatraiva smṛtiprasaṅga ityuktamityarthaḥ | ayatneti | pakṣadharmatābalāt
<br/>siddhamityarthaḥ | avarjanīyamiti | upādānanivṛttau kāryāvasthānā-
<br/>bhyupagame vyāghātādityarthaḥ ||</p>
<p>raghuº ṭīº | nanvevamekatraiva dharmiṇi dūratvādūratvābhyāṃ kathaṃ
<br/>pratītyorasphuṭatvasphuṭatve | ata āha | sāṃśa iti | tatra bhūyo'lpa-
<br/>dharmagrāhitve eva te iti | tatraiva saṃskārasantāna eva | smṛtyādītyādi-
<br/>padena smṛtijanyatvādiparigrahaḥ<sup><small>1</small></sup> phalaṃ saṃskārasya smṛtyādiḥ | tathā
<br/>cāhaṃ smarāmītyādipratyayo na syāt, pravṛttivijñānasantānāntaḥpātina
<br/>eva jñānasyāhamāspadatvāt | evamālayavijñānavādinaye'pi bodhyam |
<br/>nanu saṃskāraḥ paramparayā svopādānopādānake santāne smṛtiṃ janayati
<br/>tādṛśaśca pravṛttisantāno'pīti na tatra smaraṇānupapattirata āha |
<br/>paramparayeti | <sup><small>2</small></sup>pītasaṃskārasantānopādānapītānubhavasākṣātparamparo-
<br/>pāttanīlādyanubhavajanitanīlādisaṃskārasantānā api bhavanti
<br/>paramparayā pītasaṃskāropādānopādānakā iti teṣvapi pītasmaraṇa
<br/>prasaṅgaḥ, tathā ca pravṛttisantāne smaraṇotpādakāle santānasahasre'pi<sup><small>3</small></sup>
<br/>smaraṇasahasraṃ<sup><small>4</small></sup> smaraṇamityeva ca tasya pratyayaḥ syāt, na tu smarāmīti,
<br/>saṃskārasyānahamāspadatvāt | na caikopādānakavijñānasantāne
<br/>smṛtijanakatvaṃ ācāryīyasaṃskāreṇa śiṣyavijñāne smaraṇaprasaṅgāt |</p>
<note n="800.1"><p>smṛtijanyecchāparigraha iti pāṭhaḥ |</p></note>
<note n="800.2"><p>pītasaṃskārasantānopādānapītānubhavopāttanīlādyanubhavetyādi
<br/>1 puº pāṭhaḥ |</p></note>
<note n="800.3"><p>dvaye'pīti 1 puº pāº saṃskārasantānasahasre'pīti 2 puº pāº |</p></note>
<note n="800.4"><p>dvayamiti 1 puº pāº |</p></note>
<pb n="801"/>
<br/>na cācāryīyaṃ jñānaṃ na śiṣyavijñānopādānamiti vācyam |
<br/>anubhavitṛjñānasyāpyanekāntaritasya smartṛjñānānupādānatvāt, santāna-
<br/>tvasyānapratisaktasya durvacatvādityuktatvāt, saṃskārasya svopādāne smṛti-
<br/>janakatāyā eva lāghavena kalpayitumucitatvācca ||</p>
<p><b>etena dharmādharmarūpaḥ<sup><small>1</small></sup> saṃskāro vyākhyātaḥ | tathā ca
<br/>yo yaḥ saṃskāraḥ kvacit santāna āhitaḥ<sup><small>2</small></sup> sa tatraiva
<br/>phalādhānayogyo nānyatretyādyapi nirastam | atirikta-
<br/>saṃskārapakṣe hetorvyadhikaraṇatvāt, viśeṣalakṣaṇasya ca
<br/>svarūpāsiddhatvāt, aviśiṣṭottarakāryapravāhamātrasya ca
<br/>viruddhatvāditi |</b></p>
<p>śaṅkaº ṭīº | evaṃ ca yāgahiṃsādijanitau dharmādharmāvapi svasya
<br/>svopādānasya ca sthairyamantareṇa kālāntarabhāviphalajanakau na bhavata
<br/>ityata āha | eteneti | nanu paropadarśitavyāptau ko doṣa ityata
<br/>āha | tathā ceti | saṃskāraḥ svasantāne phalajanakaḥ saṃskāratvāditi
<br/>vyadhikaraṇo vigatā<sup><small>3</small></sup>dhikaraṇaḥ | tvayā saṃskārasyānabhyupagamādityā-
<br/>śrayāsiddhirityarthaḥ | atha jñānagatajātiviśeṣaḥ saṃskāratvaṃ tatrāha |
<note n="801.1"><p>dharmādharmalakṣaṇa 2 puº pāº |</p></note>
<note n="801.2"><p>santānenopahita iti 2 puº pāº |</p></note>
<note n="801.3"><p>vimatā iti pāṭhaḥ |</p></note>
<pb n="802"/>
<br/>viśeṣalakṣaṇasyeti | tvayā jātimātrasya mayā jñāne saṃskā<sup><small>1</small></sup>rasyāti-
<br/>riktasyānabhyupagamāt svarūpāsiddhiḥ | nanu kāryapravāha eva saṃskāra-
<br/>stathā ca nāśrayāsiddhisvarūpāsiddhī ityata āha | aviśiṣṭeti |
<br/>nīlānubhavottarakāryapravāho ghaṭapaṭādisantāno'pi bhavati tatra
<br/>smṛtirūpaṃ phalajanakatvaṃ viruddhamityarthaḥ | saṃskārasya svasantāne phala-
<br/>janakatvaṃ sambhāvyate na tu pravṛttivijñānasantāne vyadhikaraṇatvāt |
<br/>kiñca viśeṣalakṣaṇaḥ sthirātīndriya<sup><small>2</small></sup>lakṣaṇaviśeṣaguṇastvanmate svarūpā-
<br/>siddhaḥ nīlānubhavottarakāryapravāhamātrasyaiva saṃskārapadavācyatvaṃ viruddhaṃ<sup><small>3</small></sup>
<br/>ghaṭapaṭādau sukhādau ca saṃskārapadavācyatvaprasaṅgāditi vārthaḥ ||</p>
<p>bhagīº ṭīº | nanu saṃskārasantāna eva saṃskāro jāyate
<br/>tatastatraiva smṛtirna tu pravṛttivijñānasantatāvityāśaṅkya nirākaroti |
<br/>atirikteti | uttarabuddhidhārātiriktasaṃskārapakṣe hetoḥ smṛtihetoḥ
<br/>saṃskārasya vyadhikaraṇatvāt pravṛttivijñānarūpātmani smaraṇāsatvaprasaṅgaḥ |
<br/>na ceṣṭāpattiḥ | anubhaviturasmaraṇe yo'hamanvabhūvaṃ so'haṃ smarāmītyanu-
<br/>bhavavirodha ityarthaḥ | viśeṣalakṣaṇasyeti | uttarabuddhidhārārūpasaṃskāra-
<br/>pakṣe tasya yo viśeṣo'nubhavitṛsantānāpekṣayā vaijātyaṃ, tasyānanubhavena
<br/>svarūpamasiddhamityarthaḥ | aviśiṣṭeti | aviśiṣṭottarabuddhipravāha-
<br/>mātrarūpatve saṃskārasyānanubhavitṛsantāne'pi smaraṇaprasaṅgena tatraiva
<br/>smṛtirityasya viruddhatvāditi varam |</p>
<note n="802.1"><p>saṃskāratvajāteranabhyupagamāditi 2 puº pāº |</p></note>
<note n="802.2"><p>ātmaviśeṣaguṇatva iti pāṭhaḥ |</p></note>
<note n="802.3"><p>viruddhaṃ nāsti |</p></note>
<pb n="803"/>
<p>sampradāyavidastu hetvābhāsaparatayā vyācakṣate vigatamadhikaraṇaṃ
<br/>vyadhikaraṇamiti vyutpattyā''śrayāsiddhatvaṃ vyadhikaraṇatvaṃ jñānātiriktasya
<br/>saṃskārasya saugatairanaṅgī<sup><small>*</small></sup> - - - - |</p>
<p>raghuº ṭīº | <sup><small>1</small></sup>santāne āhitaḥ santānopāttaḥ | atirikteti
<br/>saṃskārasantānāntaḥpātinaḥ smṛtihetoḥ saṃskārasya vijñānasantānā-
<br/>vṛttitvāttatra smṛtirna syāt, syācca saṃskārasantāna ityarthaḥ | taduktaṃ
<br/>tatraiva smṛtyādiprasaṅga ityādi | viśeṣeti | taduttarabuddhidhārā-
<br/>viśeṣātmakasya saṃskārasya yat svarūpaṃ ananubhavitṛsantānavyāvṛttaṃ
<br/>jātibhedādi bhavadabhimataṃ tasyāsiddhatvāt | taduktaṃ cidrūpatāmātreṇā-
<br/>nuvṛtteriti | aviśiṣṭottareti | maitrīyapītādyanubhavottaratra rūpādi-
<br/>pravāhe'nanubhūtapītādikacaitrīyajñānapravāhe vā pītādismaraṇaprasaṅgena
<br/>taduttarakāryapravāhamātrasya saṃskāratāyā viruddhatvāt | taduktam | evaṃ
<br/>cānanubhūte'pi smaraṇaprasaṅga iti | anubhavaprabhavajñānatvaṃ ca nirākṛta-
<br/>miti bhāvaḥ |</p>
<p>atirikteti | atra yadi sthiraḥ santanyamāno vā smṛtijanakaḥ
<br/>saṃskāraḥ pakṣaḥ, tadā hetorvaiyadhikaraṇyamapakṣadharmatvaṃ, sthirasyāsthiropā-
<br/>deyatāyā ubhayamataviruddhatvāt, upādānanāśe upādeyanāśasyāvaśya-
<br/>katvāt uttarasya ca saṃskārasya pūrvasaṃskāropādeyatvāt | ādyasya pakṣatve
<br/>ca bādhaḥ, tena vijñānasantāne kiñcidajananāt, tathā ca viśeṣaṇasya</p>
<note n="803.*"><p>vyadhikaraṇatvād ityārabhya tadalamanena ityantaṃ mūlagranthasya ṭīkā
<br/>khaṇḍitāsti |</p></note>
<note n="803.1"><p>santānenopahitaḥ santānopātta iti 1 puº pāº |</p></note>
<pb n="804"/>
<br/>pakṣatāyā vigamenādhikaraṇasya pakṣasya vigamādvaiyadhikaraṇyaṃ vigatā-
<br/>dhikaraṇatvamāśrayāsiddhatvaṃ | athānubhavottaro jñānasantānaviśeṣa eva
<br/>saṃskāraḥ pakṣaḥ, tadā tasya yat svarūpaṃ vaijātyādi tasyāsiddhatvā-
<br/>dāśrayāsiddhirityāha | viśeṣeti | athānubhavottarakāryapravāhamātraṃ
<br/>pakṣaḥ, tadā rūpādipravāhasya smṛtijanakatāyā viruddhatvādbādha ityāha |
<br/>aviśiṣṭottareti | atha pītādyanubhavitṛsantānopādeyatvena tādṛśa-
<br/>santāne pītādismṛtijanakatvaṃ sādhyate, tadā āntarālikasāntānike
<br/>bādhaḥ, phalānupahite svarūpayogyatāyā api bhavadbhiranabhyupagamāt,
<br/>śiṣyācāryasthale vyabhicāraśca | ācāryajñāne śiṣyajñānavyāvṛttasya
<br/>santānatvasya durvacatvādityapi kecit ||</p>
<p><b>na cātīndriyo'pi saṃskāraḥ saugatanaye saṃbhavati |
<br/>tasya jñānatve parokṣatvānupapatteḥ, ajñānatve jñānopā-
<br/>dānakatvāyogāt, santānāntaratve jñānasyāpi pārokṣye
<br/>tadantaḥpātinaḥ smṛtisukhāderapi tathā bhāvaprasaṅgā-
<br/>diti | tadidamuktarūpaṃ pratisandhānaṃ nimittatayā vyāptaṃ
<br/>animittakatve niyamānupapatteḥ | taccānekakartṛkatve
<br/>nāstīti vyāpakānupalabdhyā vipakṣānnivartamānaṃ
<br/>nimittavatyekakartṛkatve viśrāmyatīti pratibandhasiddhiḥ |
<br/>evaṃ ca sati anvayo'pi nartakībhrūlatākṣepādau draṣṭavyaḥ |
<br/>saiva hi bhrūlatā ta eva vā paramāṇavaḥ pratisaṃdhīyamānā
<br/>nājñānanimittatve'vasthitāḥ | viruddhadharmavirahiviṣaya-
<pb n="805"/>
<br/>tvena tu viśeṣaṇīyamatra pratisandhānam | anyathā ya
<br/>eva bālastvayā dṛṣṭaḥ sa eva yuvā mayā dṛśyata
<br/>ityanenā'naikāntāt |</b></p>
<p>śaṅkaº ṭīº | nanvastvatīndriyaḥ sthiraḥ saṃskāraḥ, tathā ca na
<br/>svarūpāsiddhirityata āha | na ceti | sa yadi jñānātiriktastadā
<br/>jñānopādānako na syāt, parokṣajñānadhāraiva cettadā tatsantāne smṛti-
<br/>sukhāderapi parokṣatvaprasaṅga ityarthaḥ | uktarūpamiti | pūrvāparapratyaya-
<br/>pratyavamarṣarūpamityarthaḥ | prakaraṇabalātpratisandhānabalena<sup><small>1</small></sup> smṛtirevocyata
<br/>ityeke | smṛtiḥ svakāraṇānubhavasamānādhikaraṇā smṛtitvāditi
<br/>kevalavyatirekī | na ca saṃskārasukhādeḥ sapakṣādvyāvṛttāvasādhāra-
<br/>ṇyam, pareṇa sapakṣānaṅgīkāradaśāyāṃ vyatirekipravṛtteḥ, sapakṣāṅgīkāre
<br/>vā siddhaṃ naḥ samīhitamiti bhāvaḥ | idānīmanvayavyatirekiṇamāha |
<br/>evaṃ ca satīti | vivādapadaṃ pratisandhānam, ekaviṣayaṃ pratisandhānatvāt
<br/>nartakībhrūkṣepapratisandhānavadityanvayī | bhavati hi bhavanmatanipuṇānāṃ
<br/>ya eva bhrūlatāyāṃ kṣepa<sup><small>2</small></sup>stvayā dṛṣṭaḥ sa eva mayāpīti pratisandhānaṃ na
<br/>tu nartakībhrūlatākṣepo na hyekaḥ pāramārthikaḥ anekārthaḥ samūhatvā<sup><small>3</small></sup>data
<br/>āha | ata eveti | tādṛśārthasamūhasyāpi tvayā pratyakṣatvenābhyupagamā-
<br/>dityarthaḥ | jvālādipratyabhijñāne<sup><small>4</small></sup> vyabhicāradarśanādāha viruddheti |
<note n="805.1"><p>prakaraṇavaśāditi pāṭhaḥ |</p></note>
<note n="805.2"><p>bhrūlatākṣepa iti pāṭhaḥ |</p></note>
<note n="805.3"><p>anekārthasamūhatvāditi pāṭhaḥ |</p></note>
<note n="805.4"><p>jātiprasābhijñāne iti pāṭhaḥ |</p></note>
<pb n="806"/>
<br/>bhūtacaitanikamutthāpayituṃ vyabhicāripratyabhijñānaviśeṣamudāharati | ya
<br/>eveti ||</p>
<p>raghuº ṭīº | tasyeti | teṣāṃ jñānamātrasya svaprakāśatvāt | ajñānatva
<br/>iti | jñānasyājñānopādānatāyāstairapyanabhyupagamāt | atha jñānamapi
<br/>parokṣarūpamupeyate saṃskārasantānaśca parokṣajñānarūpastatrāha | santāneti |
<br/>smṛtīti | teṣāmatīndriyasantānāntaḥpātino'tīndriyatvaniyamāt |
<br/>uktarūpaṃ pūrvāparapratītyorekāśrayatvāvagāhi pūrvānubhūtārthāvagāhi ca |
<br/>pratisandhānaṃ pratyabhijñānaṃ smaraṇaṃ ca | tacca pratisandhānaṃ ca | aneka-
<br/>kartṛkatve bhinnāśrayatve | vyāpakasya nimittasya anupalabdhyā viraheṇa |
<br/>ekakartṛkatve abhinnāśrayatve | āśrayatvaviṣayatvasādhāraṇaikadharmi-
<br/>sambandhitvamātre sādhye'nvayamapyāha | evaṃ ceti | viruddheti | abheda-
<br/>pratisandhānamevābhede mānaṃ, dhiyāmautsargikasya prāmāṇyasya vinā
<br/>bādhakamapavaditumaśakyatvāt, bādhakaṃ cānyatra viruddhadharmasaṃsargo na ceha
<br/>tatsambhava iti rahasyam | tadayaṃ saṅkṣepaḥ | sthire tāvadātmani so'ha-
<br/>miti pratyabhijñānameva pramāṇaṃ, bādhakavirahāt, yo'haṃ ghaṭamadrākṣaṃ
<br/>so'haṃ taṃ spṛśāmītyādipratisandhānānyathānupapattiśca pratipatturananyasyaiva
<br/>pratyetavyasyāhamāspadatvāt | atha kāryakāraṇabhāvādanahaṃrūpe'pi tatrā-
<br/>hantvāropo vāsanādivaśāccharīra iva tadabhedaśca svātmanyāropyate
<br/>tata eva | etena pūrvapratītyāśraye sākṣātkriyamāṇatvaṃ vyākhyātamiti
<br/>cet | na | bādhakābhāvāt | cirāntaritānāṃ kāryakāraṇabhāve
<br/>mānābhāvācca | sākṣātparamparāsādhāraṇakāryakāraṇapravāhasya<sup><small>1</small></sup> cāti-
<note n="806.1"><p>padeneti 2 puº pāº |</p></note>
<pb n="807"/>
<br/>durvacatvāt | niyataṃ paurvāparyaṃ tāvadastīti cet | na | śiṣyācārya-
<br/>dhiyāmapi tatsattvāt | sādeśye satīti cet | na | sthirasyaikadeśasya
<br/>bhavadbhiranabhyupagamāt | abhyupagame vā sa evātmeti siddhaṃ naḥ samī-
<br/>hitam | dehasyāpi bālyādibhedena bhedāt santānaikyameva tathāstīti
<br/>cet | kiṃ santānatvam ? kāryakāraṇapravāhatvamiti cet | anati-
<br/>prasaktasya tasyaiva durvacatvāt, suṣuptau santānavicchedācca | pravṛttivijñāna-
<br/>santānoparame'pyālayavijñānasantāno'nuvartata iti cet | na | jāgare
<br/>svatantrasantānadvayānanubhavāt | sarva evālayo'nubhūyate svamātra-<sup><small>1</small></sup>
<br/>sākṣiṇā svena kaścit pareṇāpi | sa ca upādānaṃ pravṛtti-
<br/>vijñānasyāpi, ekasyāpi jñānadvayopādānatve virodhavirahāt,
<br/>anupādānasyāpi pravṛttivijñānasya jñānādyantaranimittatvānnāsattvaṃ,
<br/>na vā santānānantyam | āśrayaśca pravṛttivijñānasya sukhādeśca | ata
<br/>evālaya ityucyate | gṛhyate cā'haṃjñāne'haṃ sukhītyādinā svopā-
<br/>deyena pravṛttivijñānāntareṇeti cet | śiṣyācāryadhiyāṃ kuto naika-
<br/>santānatvaṃ, sādeśyāderniyāmakasya nirākṛtatvāt | vaijātyāditi
<br/>cet | na | santānayorvaijātye mānābhāvāt | anantālayavaijātyayoḥ
<br/>kalpanāmapekṣya ekālayakalpanāyā eva nyāyyatvācca | kṣaṇabhaṅgasya
<br/>ca bhagnatvāt, kṣaṇabhaṅge ca vaijātyāsambhavasyoktatvāt | api cānye-
<br/>nānubhūtasyānyena smaraṇe kuto nātiprasaṅgaḥ ? ekasantānatvāderanu-
<br/>bhavitṛprabhavatvasya ca niyāmakatāyā nirāsāt, ekajātīyaśarīra-
<br/>deśatāyāśca janmāntarāvyāpakatvāt | ādyapravṛttau janmāntarānubhūta-
<note n="807.1"><p>svamate sākṣiṇeti 1 puº pāº |</p></note>
<pb n="808"/>
<br/>smaraṇasyāvaśyopeyatvāt | athānubhavaśālinā ālayavijñānena
<br/>vāsanāśālī vijñānasantāna upādīyate, sa ca na pravṛttivijñānarūpaḥ,
<br/>svapnādinā tatsantānocchedenāsmaraṇaprasaṅgāt, kintvālayavijñānarūpaḥ,
<br/>tatra kenacidudbhūtavāsanāviśiṣṭaṃ tena ca smaraṇaśālivijñānamupādīyate
<br/>kadācideva ca smṛtyutpattervāsanodbhavasya bhavadbhirapyupeyatvāt | vāsanā
<br/>cālayasya nīlādyaviṣayatvādatadākāratvādanupalambhabādhitatvācca yadi
<br/>nīlādiviṣayatvādirūpā vaijātyarūpā vā na sambhavati, tadā'tiriktai-
<br/>vāstu santanyamānā | maivam | vyadhikaraṇavāsanāyāḥ smṛtijanakatve-
<br/>'tiprasaṅgāt | svāśrayopādeye janakatvānna tatheti cet, svāśraye
<br/>janakatvameva kimiva nānumaṃsthāḥ | kṣaṇabhaṅgabhaṅgena āśrayavāsanāyāḥ
<br/>sthairye bādhakābhāvāditi ||</p>
<p><b>na cāsiddhamidaṃ viśeṣaṇaṃ dehasyaiva cetanatvāt | maivaṃ |
<br/>dehatvamūrtatvabhūtatvarūpādimattvādibhyaḥ | na ca bhūtānāṃ
<br/>samudāye paryavasite caitanyaṃ, pratidinaṃ tasyānyatve pūrva-
<br/>pūrvadivasānubhūtasyāsmaraṇaprasaṅgāt | nāpi pratyekaparya-
<br/>vasitaṃ | karacaraṇādyavayavaviśleṣe tadanubhūtasya smaraṇā-
<br/>yogāt | dehasya cetanatve bālasya prathamamapravṛtti-
<br/>prasaṅgācca, icchādveṣāvantareṇa prayatnānupapatteḥ | iṣṭābhyu-
<br/>pāyatāpratisandhānaṃ vinā cecchānupapatteḥ | iha janma-
<br/>nyananubhūtasya pratibandhasyāsmṛtau pratisandhānāyogāt,
<br/>janmāntarānubhūte cānubhavitari bhasmasādbhūte'nyena
<pb n="809"/>
<br/>smaraṇāyogāt, anubhavādīnāṃ ca pravṛttyantānāṃ kārya-
<br/>kāraṇabhāvasya ihaiva janmani niścitatvāt, tathā ca
<br/>tadabhāve tadabhāvasya sulabhatvāt | anyathā tvati-
<br/>prasaṅgāt | ataeva <sup><small>1</small></sup>nendriyāṇi cetayante, darśana-
<br/>sparśanābhyāmekārthagrahaṇācca | na ca manastathā | tasya
<br/>karaṇatvenaivānumānāditi pratibandhasiddhiḥ, paralokyā-
<br/>tmasiddhiśca | anādiścāsau vītarāgajanmādarśanāt |
<br/>anantaśca sato'nāditvāt | dravyaṃ ca samavāyikāraṇa-
<br/>tvāt | vibhuśca nityadravyatve satyamūrtatvāt | amūrtaśca
<br/>niṣkriyatvāt | niṣkriyaśca nityatve sati asmadādi-
<br/>pratyakṣatvāt, pratyakṣadharmāśrayatvācceti |</b></p>
<p>śaṅkaº ṭīº | nanu siddhamiti | deha eva cetanastasya ca
<br/>parimāṇabhedena pratidinaṃ viruddhadharmādhyāsādityarthaḥ | ādipadā-
<br/>drasavattvagandhavattvādiparigrahaḥ<sup><small>2</small></sup> | dṛṣṭāntaśca ghaṭapaṭādiḥ | dehaḥ samasta-
<br/>ścetanastadavayavā vā pratyekam | ādya āha | pratidinamiti | antye
<br/>tvāha | karacaraṇādīti | doṣāntaramāha | dehasyeti | prathamamiti |
<br/>janmānantaraṃ stanyapānādau pravṛttirna syādityarthaḥ | pravṛttyabhāvamupapāda-
<br/>yadi | iccheti | stanyapānasyeṣṭasādhanatā, anumānasādhyā tata<sup><small>3</small></sup>statrecchā
<br/>tataḥ pravṛttiḥ iṣṭasādhanatānumitiśca vyāptismaraṇādhīnā vyāptismaraṇaṃ ca
<note n="809.1"><p>indriyāṇi na cetayante iti pāṭhaḥ |</p></note>
<note n="809.2"><p>rasagandhādisaṃgraha iti pāṭhaḥ |</p></note>
<note n="809.3"><p>tata iti nāsti |</p></note>
<pb n="810"/>
<br/>saṃskārādhīnaṃ saṃskāraśca tadanubhavādhīnaḥ tadanubhavaśca bhūyodarśanādhīnaḥ,
<br/>etacca sarvaṃ prāgbhavīyasaṃskāramantareṇānupapannamiti bhāvaḥ | nanviyameva
<br/>prakriyā kuta ityata āha | anubhavādīnāmiti | tadabhāva iti |
<br/>vyāptyanubhavābhāve saṃskārābhāvastadabhāvāt smaraṇābhāvastadabhāvādanu-
<br/>mānābhāvastadabhāvādicchābhāvastadabhāvātpravṛttyabhāva iti nyāyasiddha-
<br/>mityarthaḥ | anyatheti | balavatpramāṇāvadhūtakāraṇamantareṇa kāryotpattau
<br/>tadākasmikatvaṃ syādityarthaḥ | ata eveti | prāthamikapravṛttyanupapatte-
<br/>rityarthaḥ<sup><small>1</small></sup> | yuktyantaramāha | darśaneti | yo'haṃ cakṣuṣā'drākṣaṃ so'haṃ
<br/>tamarthaṃ tvacā spṛśāmīti kartṛkaraṇābhyāṃ bhedenaiva grahādityarthaḥ<sup><small>2</small></sup> |
<br/>pratibandheti | viruddhadharmavirahiviṣayapratisandhānaviṣayatvādekaḥ karteti
<br/>pratibandhasiddhirityarthaḥ | ādyapravṛttyanyathānupapattereva paralokyātma-
<br/>siddhiśca | etadevāha | anādiścāsāviti | vītarāgeti | rāga-
<br/>vajjanmadarśanādityarthaḥ | sata iti prāgabhāvavyavacchedārtham | samavāyi-
<br/>kāraṇatvamicchādisattvādeva siddhamiti hṛdayam | dravyatve satyamūrtatvā-
<br/>dityatrāmūrtatvamavacchinnaparimāṇāyogitvaṃ, taccādyakṣaṇe ghaṭādāvapīti
<br/>nityapadam | niṣkriyaścetyatra sāmānyaṃ dṛṣṭāntaḥ | pratyakṣadharmetyatrāpi
<br/>nityatve satītyanuṣañjanīyam ||</p>
<p>raghuº ṭīº | idaṃ viruddhadharmasaṃsargavirahiviṣayatvaṃ | dehasyaiveti |
<br/>tathā ca <sup><small>3</small></sup>pūrvāparāhampratyayāspadayorbhedāgrahādabhedapratisandhānaṃ nānupa-
<note n="810.1"><p>revetyartha iti pāṭhaḥ |</p></note>
<note n="810.2"><p>anubhavādityartha iti pāṭhaḥ |</p></note>
<note n="810.3"><p>pūrvāparāmpratyayaviṣayoriti 1 puº 2 pustake ca pāṭhaḥ |</p></note>
<pb n="811"/>
<br/>pannamupapannaścā'haṃ jānāmītyādikaḥ pratyayo bhavatāmivāsmākamapi
<br/>jñānasyājñānopādeyatvāditi bhāvaḥ | acaitanye dehatvāderaprayojakatva-
<br/>māśaṅkyāha | na ceti | bhede'pi dehānāṃ vāsanāsantānānuvṛtterna
<br/>smaraṇānupapattirata āha | dehasyeti | ata eva | dehavaccakṣurāderapi
<br/>sāditvenādyapravṛttyanupapattereva | ekārthagrahaṇaṃ ekagṛhītasyārthasyāpareṇa
<br/>pratisandhānaṃ, yamahamadrākṣaṃ taṃ spṛśāmi yamaspārkṣaṃ taṃ paśyāmīti, tathāca
<br/>nayanena dṛṣṭasya tvacā, tvacā spṛṣṭasya ca nayanena pratyabhijñānamiti |
<br/>tasyeti | tathā ca sūtraṃ “jñāturjñānasādhanopapatteḥ saṃjñābhedamātram”
<br/>iti | jñātuścāṇutve sukhāderatīndriyatvādaṇudeśatvāpattiḥ, jñātuḥ
<br/>sukhādimattvasya nyāyānubhavasiddhatvāditi vipakṣe bādhakābhāvāt |
<br/>pratibandhasya dehatvāderacaitanyavyāpyatvasya siddhiḥ | paralokī pūrvajanma-
<br/>vān | prathamapravṛtteḥ prāgbhavīyamanubhavamantareṇānupapatteḥ | vīteti |
<br/>sarāgajanmadarśanāditi sūtrārthaḥ | pūrvajanmanyapi prathamapravṛttyanurodhena
<br/>tatpūrvasya, evaṃ tattatpūrvasya janmanaḥ siddherityarthaḥ | mūrteravacchinnapari-
<br/>māṇasya viraho ghaṭādāvādyakṣaṇe 'styato nityeti | niṣkriyatvāditi |
<br/>nityatve satītyanuṣajyate | evaṃ pratyakṣadharmetyatrāpi, tatra tadagre ca
<br/>dharmapadaṃ guṇaparam ||</p>
<p><b>tarkāścātra bhavanti | ādimattve prathamapravṛttyanupapattau
<br/>sarvathaivāpravṛttiprasaṅgaḥ | sāntatve'nādeḥ sattvānupapatti-
<br/>prasaṅgaḥ | adravyatve nirguṇatvaprasaṅgaḥ | avibhutve dahanapava-
<br/>nādeḥ kriyānupapattiprasaṅgaḥ<sup><small>1</small></sup> | na ca saṃyuktasaṃyogā-
<note n="811.1"><p>kriyānutpattiprasaṅga iti pāṭhaḥ |</p></note>
<pb n="812"/>
<br/>ttadutpattiḥ, sākṣāt kriyāvaddvārakasya tasyābhāvāt |
<br/>atathābhūtasya ca taddhetutve'tiprasaṅgāt | mūrttatvenityasyā-
<br/>smadādipratyakṣadharmānādhāratvaprasaṅgaḥ, viśeṣaguṇavatā-
<br/>mārambhakatvaprasaṅgaśca | sakriyatve mūrtatvaprasaṅga iti
<br/>śāstrārthasaṃgrahaḥ |</b></p>
<p><b>aṇurevāsau, vijñānāsamavāyikāraṇasaṃyogādhāra-
<br/>tvānmanovat | aṇīyāṃsamaṇorapīti bādhapratirodhā-
<br/>viti<sup><small>1</small></sup> kaścit | tadayuktam | ātmanyavibhau manaso-
<br/>'ṇutvāsiddheḥ, tat saṃyogakramādeva kriyākramopapatteḥ |
<br/>āgamastu mahato'pi mahīyāṃsamiti prathamapāda-
<br/>mapahāyopanyastastadalamanena ||</b></p>
<p>śaṅkaº ṭīº | atretyuktahetuṣu<sup><small>2</small></sup> | avibhutva iti | adṛṣṭavadātma-
<br/>saṃyogāsamavāyikā kriyā viprakṛṣṭadahanapavanāderātmano vibhutvamantareṇa
<br/>na syādityarthaḥ | nanu śarīrasaṃyuktamākāśaṃ tatsaṃyogādeva dahanapavanādau
<br/>kriyā syādityāha | na ceti | saṃyuktasaṃyogena yatra kriyā tatra
<br/>kriyāvadeva dvāraṃ saṃbhavati yathā sandaṃśādikriyayā lauhādikriyā,
<br/>na cākāśaṃ kriyāvadityarthaḥ | atiprasaṅgāditi | śarīrasaṃyuktākāśa-
<br/>saṃyogāditastataḥ kriyotpattiprasaṅgādityarthaḥ | na cā'dṛṣṭavadātma-
<br/>saṃyogasyāpi kriyāhetutve tadavastha evātiprasaṅgaḥ, klṛptakriyākāraṇā-
<br/>ntarābhāve yā kriyā sā'dṛṣṭavadātmasaṃyogajanyaiveti niyamāt |
<note n="812.1"><p>bādhavirodhāditi iti pāṭhaḥ |</p></note>
<note n="812.2"><p>atra | uktahetuṣu iti pāṭhaḥ |</p></note>
<pb n="813"/>
<br/>dharmānāśrayatvaprasaṅgādityatra dharmapadaṃ guṇaparam | tena jātimattayā na
<br/>vyabhicāraḥ | doṣāntaramāha | viśeṣaguṇavata iti | viśeṣaguṇava-
<br/>nnityaṃ mūrtamārambhakameveti vyāpteḥ | ādyaviśeṣaṇena manaso dvitīye-
<br/>nāntyāvayavino vyudāsaḥ | āgamena bādhaḥ anumānena pratirodha
<br/>ityāha | bādhapratirodhāviti | kriyākramopapatteriti | jñānā-
<br/>yaugapadyopapatterityarthaḥ | mahato'pi mahīyāṃsamaṇīyāṃsamaṇorapīti
<br/>stutipara āgama ityāha āgamastviti ||</p>
<p>bhagīº ṭīº | asiddheriti | sādhyavikalo dṛṣṭānta ityarthaḥ |
<br/>tadalamiti | prathamavirodhādaṇutvabodhakāgamo durbodhatvapara iti
<br/>tadvirodha ityarthaḥ ||</p>
<p>raghuº ṭīº | prathameti | pravṛtteradṛṣṭeṣṭasādhanatvādyavagamasādhyatvā-
<br/>dvinā ca pravṛttiṃ tadasambhavādityarthaḥ | avibhutva iti | ātmano
<br/>mūrtatve nānādigvartināṃ dahanādīnāṃ yugapadadṛṣṭavadātmasaṃyogābhāvāt
<br/>yugapat kriyānutpattiprasaṅgaḥ | na ceti | ātmaguṇo hi prayatnaḥ
<br/>svāśrayasaṃyuktena śarīreṇa sākṣāt saṃyogāt sandaṃśikāyāṃ, kriyāvatsa-
<br/>ndaṃśikāsaṃyogācca lauhe kriyāṃ janayati, niṣkriyadvārakādapi janakatve
<br/>śarīrasaṃyuktākāśasaṃyogādapi tathātvaprasaṅgāt, tathaiva cādṛṣṭamapi
<br/>kriyāṃ janayet, na ca tatsambhavatītyarthaḥ | atha janayatu prayatno yathā tathā,
<br/>adṛṣṭantu yathā kathañcit paramparayā svāśrayasaṃyogādeva janayati, ati-
<br/>prasaṅgastu vaibhave'pi samāna iti cet | na | lāghavena svāśrayasaṃyogena
<pb n="814"/>
<br/>janakatāyā eva kalpanāt | apakṛṣṭamahattve cātmano'vayavitvamanityatvaṃ
<br/>ca syāt | viśeṣeti | nityatvena viśeṣaṇānna ghaṭādau vyabhicāraḥ |
<br/>na ca sparśavatvamupādhiḥ, sādhanavyāpakatvāt | śāstrārtheti | śāstre
<br/>nānāsthāneṣu vistareṇābhihitānāmarthānāmekatra saṅkṣepeṇābhidhāna-
<br/>mityarthaḥ | bādheti | bādha āgamena virodhaḥ | pratirodho'numānena |
<br/>tadalamiti | āgamo durbodhatvapara iti bhāvaḥ ||</p>
<p><b>syādetat | siddho'pyayamīdṛśo heya eva, ātma-
<br/>darśī hi tadupakāriṇi rajyate, tadapakāriṇaṃ ca dveṣṭi,
<br/>rāgadveṣau ca mūlaṃ saṃsārasya, yastu na taṃ paśyet nāsau
<br/>tadupakārāpakāriṇamapi, tato na rajyeta, na dviṣyāt,
<br/>na saṃsarediti jāṅgalikena (viṣavidyāvatā) nairviṣyavat
<br/>mumukṣuṇāpi nairātmyameva bhāvanīyamiti cet | na |
<br/>anātmadarśino mumukṣutvavyāghātāt | na hyātmānama-
<br/>pratisandhāya kaścidduḥkhaṃ hātumicchet sukhaṃ vā'vāptum |
<br/>mayā <sup><small>1</small></sup>svargāpavargaphalabhāginā bhavitavyamityabhi-
<br/>prāyasya yāvadabhiyogamanuvṛtteḥ | ananuvṛttāvabhiyoga-
<br/>nivṛttau phalāsiddheḥ | iyaṃ ca nairātmyadṛṣṭirnāstikyaṃ
<br/>draḍhayet | tacca prabalaviṣayatṛṣṇā<sup><small>2</small></sup>niṣṇātamanarthamanantaṃ
<br/>prasuvīta, na cedevaṃ kuto yāvajjīvet sukhaṃ jīvedityā-
<note n="814.1"><p>svargāpavargapade sukhaduḥkhābhāvapara iti ṭippaṇī |</p></note>
<note n="814.2"><p>saṃplutamiti 1 puº pāṭhaḥ |</p></note>
<pb n="815"/>
<br/>dayo'pi <sup><small>1</small></sup>niḥśaṅkamullāpāḥ | yaduktamupakāriṇi
<br/>rajyeta, apakāriṇaṃ dviṣyāditi tadevametaditi | yo
<br/>hi mokṣamupakāraṃ manute sa taddhetau raktaḥ tamupādadānaḥ
<br/>tatparipanthinaṃ dveṣādalaṃpratyayādvā pariharanneva samīhitaṃ
<br/>samāsādayet, na tu viparyayāt | yastu bhogaṃ, so'pi
<br/>tathā ityanukūlameva pratikūlatvena gṛhītaṃ mandaiḥ | anya-
<br/>trānurajyeta, anyatrāpi dviṣyāditi tu na dṛṣṭaṃ govaidyake-
<br/>'pīti ||</b></p>
<p>śaṅkaº ṭīº | ayamīdṛśa iti | ātmā nityavibhurityarthaḥ |
<br/>heyatve hetumāha | ātmadarśī hīti | anātmadarśina iti |
<br/>duḥkhavantamātmānaṃ dṛṣṭvaiva tadduḥkhahānecchā mumukṣā sā ātmadarśina
<br/>evetyarthaḥ | etadevopapādayati | na hīti | sukhaṃ vā āptumiti
<br/>dṛṣṭāntārtham | abhiyogaḥ | sukhāptiduḥkhahānānukūlo vyāpāraḥ |
<br/>nāstikyamiti | nāsti karma nāsti karmaphalamiti niścayavattvaṃ
<br/>nāstikyaṃ, tataḥ kimityata āha | tacceti | viṣayatṛṣṇā tāvada-
<br/>gamyāgamanābhakṣyabhakṣaṇāpeyapānādyabhilāṣaḥ tatpariplutaṃ taduparaktamanarthaṃ
<br/>narakahetubhūtamadharmaṃ bahu janayedityarthaḥ | na cedevamiti | yadi
<br/>nāstikyaṃ na draḍhayedityarthaḥ | sukhaṃ jīvediti | bhakṣyapeyādāvavi-
<br/>gānataḥ pravṛttiparaḥ syāt | taddhetau | mokṣahetau | tatparipanthinaṃ
<br/>bhogābhilāṣam | viparyayāt mokṣaparipanthisevanāt | so'pi tatheti |
<br/>bhogaparipanthinaṃ pariharedityarthaḥ | anyatrāpīti | samīhitādanyatretyarthaḥ |
<note n="815.1"><p>niḥśaṅkapralāpā iti 1 puº pāº |</p></note>
<pb n="816"/>
<br/>govaidyako gocikitsakaḥ, so'pi hi gavāṃ pāṭanaploṣaṇādisāhasa-
<br/>manutiṣṭhatyevetyarthaḥ ||</p>
<p>bhagīº ṭīº | iyatā prabandhenātmatattvavivekaḥ siddho'pi na
<br/>mokṣahetuḥ, pratyuta virodhīti niṣphalaḥ prayāsa ityata āha | siddho-
<br/>'pīti | ātmā heyaḥ saṃsāranidānarāgadveṣahetutvāt śarīrādivat |
<br/>naivāsya bhāvanaṃ mokṣahetuḥ vairāgyahetujñānatvāt duḥkhajñānavat |
<br/>ātmajñānaṃ na mokṣahetuḥ rāgadveṣahetujñānatvādityarthaḥ | tathā sati
<br/>mokṣasādhane'pi pravṛttirna syāt, tasyā iṣṭasādhanatādhījanyatvādātmā-
<br/>bhāve ceṣṭasādhanatvābhāvādityāha | anātmeti | abhiyogaḥ prayatnaḥ |
<br/>pratyutātmano'stitvadhīreva rāgādihetuḥ, paralokabhāgino niṣiddha-
<br/>karmabhokturabhāve'niṣṭasādhane'pi pravṛtterapratyūhādityāha | iyañceti |
<br/>nāstikyaṃ nāsti karmaphalamiti niścayaḥ | bhogamiti | upakāraṃ
<br/>manute ityanuṣajyate ||</p>
<p>raghuº ṭīº | sukhaṃ cāvāptumiti dṛṣṭāntārtham | abhiyogaḥ
<br/>prayatnaḥ | nāstikyaṃ nāsti paralokaḥ nāsti karmaphalamiti niścayaḥ |
<br/>tacceti | paralokādyabhāvaniścayanivartakasya<sup><small>1</small></sup> narakabhayasya viraheṇa
<br/>rāgavaśānniḥśaṅkamabhakṣyabhakṣaṇādyācārānnarakasantatirutpadyata ityarthaḥ |
<br/>viparyayānmokṣahetoranupādānāt mokṣaparipanthinaścāparīhārāt |
<note n="816.1"><p>niścaye nivarttakasya iti pāṭhaḥ |</p></note>
<pb n="817"/>
<br/>bhogamiti | upakāraṃ manute ityanuṣajyate | anyatrābhilaṣita-
<br/>hetoranyatra<sup><small>1</small></sup> abhilaṣitaparipanthinaśca<sup><small>2</small></sup> ||</p>
<p><b>tathāpi duḥkhahetutvādindriyādivadasau hīyatā-
<br/>miti cet ? yādṛśo duḥkhahetustādṛśo heya eva,
<br/>sopādhiśca tathā | nirupādhirapi hīyatāmiti cet ?
<br/>na | aśakyatvāt, niṣprayojanatvācca | na hi tasya
<br/>hānaṃ vināśo nityatvāt | nāpi viprayogo vyāpaka-
<br/>tvāt | nāpyapratipattiḥ, yathā yathā tadarthaṃ yatnaḥ, tathā
<br/>tathā pratipatteḥ | upekṣāta iti cet ? kṛtaivaitāvantaṃ
<br/>kālamupekṣā, tathāpi taddhānāsiddheḥ | niṣprayojanaṃ
<br/>caitat, sopādherhi tyāgo duḥkhahānāya, nirupādhestu
<br/>kimartham | punaḥ sopādhitvaśaṅkayā iti cet | na |
<br/>bījābhāvāditi | kutaḥ punarupādeyaḥ ? tathā sati
<br/>bhāvanākrameṇa niḥśreyasasiddheḥ | kimasyopādānaṃ ?
<br/>vivekaḥ | kutaḥ ? anātmanaḥ śarīrādeḥ |</b></p>
<p>śaṅkaº ṭīº | sopādhiriti | śarīrādisambhinna ityarthaḥ |
<br/>aśakyatvāditi sphorayati | na hīti | viprayogo viprakarṣaḥ | aprati-
<br/>pattirityatra hānamityanuṣañjanīyam | upekṣāta ityatrāpratipatti-
<br/>rityanuṣañjanīyam | kṛtaivaitāvantamiti | ātmapratipattāvupekṣā
<note n="817.1"><p>anyaditi 1 puº pāṭhaḥ |</p></note>
<note n="817.2"><p>ceti 1 puº nāsti |</p></note>
<pb n="818"/>
<br/>kṛtā śravaṇādau yatno na kṛtastathā'pyātmahānaṃ na siddhamityarthaḥ |
<br/>niṣprayojanatvāditi vivṛṇoti | niṣprayojanaṃ ceti | kimarthamiti |
<br/>heyamiti śeṣaḥ | sopādhitveti | punaḥ śarīrādiprāptyāpattiśaṅka-
<br/>yetyarthaḥ | bījābhāvāditi | saṃsārabījaṃ dharmādharmau tadabhāvādeva
<br/>na punarāvṛttirityarthaḥ | nirupādherātmanaḥ pratipattyarthaṃ praṇidhānaṃ kimartha-
<br/>miti pṛcchati | kuta iti | mananārthaṃ nyāyānusaraṇena<sup><small>1</small></sup> manane jāte
<br/>bhāvanayā nididhyāsanena sākṣātkārānniḥśreyasasiddhyarthamityāha |
<br/>tathā satīti | nityavibhutayā hānavadupāttasyaivopādānamapyaśakya-
<br/>mityāha | kimiti | viveka iti | bhedena jñānamityarthaḥ |</p>
<p>bhagīº ṭīº | sopādhiriti | śarīrendriyādyupādhimānityarthaḥ |
<br/>aśakyatvaṃ vivṛṇoti | na hīti | nāpīti | yadyapi vyāpakasyāpi
<br/>vibhāgarūpo viprayogo'styeva, tathāpi punastasya saṃyogāntaramāvaśyaka-
<br/>miti bhāvaḥ | yathāyatheti | svātmaviṣayāpratipattyarthaṃ yatnastadviṣaya-
<br/>jñānajanya ityātmapratipattiravarjanīyetyarthaḥ | upekṣāta iti | ātma-
<br/>pratipattyarthaṃ na yatna upeyata iti ātmajñānaṃ na syādityarthaḥ |
<br/>kṛtaiveti | yatnābhāve'pyātmajñānasyāvaśyakatvāccharīrādibhinnātma-
<br/>jñānasya cādya yāvadavṛttatvena saṃsārasyaiva sattvādityarthaḥ | punariti |
<br/>mokṣe'pyātmano nidānasya sattvāt punarduḥkhādimattvaśaṅkayā mokṣa
<br/>ityarthaḥ | bījeti | tatsattve'pi muktasyādṛṣṭābhāvādityarthaḥ | bhāvaneti |
<br/>śarīrādibhinnātmanididhyāsanenetyarthaḥ | kimiti | hānavadupā-
<br/>dānamapyātmano'śakyamityarthaḥ |</p>
<note n="818.1"><p>nyāyānusāra iti 2 puº pāº |</p></note>
<pb n="819"/>
<p>raghuº ṭīº | upādhiḥ śarīrādiḥ | viprayogo vyavadhānaṃ,
<br/>vaideśyaṃ vā | upekṣāta iti | ātmanaḥ pratipattaye yatnābhāvādaprati-
<br/>pattirityarthaḥ | kṛtaiveti | yatnābhāve'pyahaṃ gauro'haṃ sukhītyādiprati-
<br/>patteḥ santanyamānatvādityarthaḥ | tattvajñānavirahe'pi saṃsārasyānu-
<br/>vartamānatvāditi bhāvaḥ | nityavibhorātmano hānavadupādānamapya-
<br/>śakyamityāśayena pṛcchati | kimiti |</p>
<p><b>kiṃ punaratra pramāṇaṃ ? nyāyaḥ, āmnāyaśca | śarīrameva
<br/>hi tāvanmūrdhābhiṣiktamanātmānamātmānaṃ manyamānasya
<br/>tadupādāya tadanukūlatrailokyaviṣayā tṛṣṇā vijṛmbhate,
<br/>tathā tatpratikūlaviṣayo dveṣaḥ | na caitatkevalātma-
<br/>darśinaḥ sambhavati, nirupādheḥ putravittalobhābhāvāt,
<br/>tairanupakāryyatvāt, chedakledadāhaśoṣādyanupapatteḥ vidhi-
<br/>niṣedhānadhikārācca | janmajātivayovittasaṃskārā-
<br/>dyupagraheṇa tatpravṛtteḥ | tato'nātmanyātmagraho nidānaṃ
<br/>saṃsārasya, mithyājñānaṃ ca tattvajñānānnivartate, tacca
<br/>śravaṇamananādikrameṇotpadyate, kāraṇanivṛttau ca kāryaṃ
<br/>na jāyate, utpannaśca dharmādharmapracayo bhogena kṣīyata
<br/>iti nyāyārthasārasaṅkṣepaḥ ||</b></p>
<p>śaṅkaº ṭīº | atreti | anātmanaḥ śarīrāderbhedenātmā prati-
<br/>pattavya ityatra kiṃ pramāṇamityarthaḥ | nyāyamatra saṅkṣepato darśayati |
<br/>śarīrameveti | śarīramevātmeti manyamānasya tadanukūle rāgastat-
<pb n="820"/>
<br/>pratikūle ca dveṣaḥ sadā syādityarthaḥ | rāgābhāve hetumāha | putreti |
<br/>taiḥ putrādibhiḥ | dveṣābhāve hetumāha | chedādīti | kevale tvātmani
<br/>chedādiduḥkhānubhavo nāstīti na taddhetuṣu dveṣa ityarthaḥ | nanu kevalātma-
<br/>darśino'pi vidhiniṣedhabalādyāgahiṃsādau pravṛttinivṛttī syātā-
<br/>mevāta āha | vidhīti | tatpravṛtteriti | vidhipravṛtterityarthaḥ |
<br/>janma uccābhijane, jātiḥ brāhmaṇatvādiḥ, vayo dīrghāyuṣṭvaṃ, na caita-
<br/>tsarvaṃ vītarāgasya kāmyamityarthaḥ | tata iti | tathāca tadvivekārthaṃ
<br/>mumukṣuṇā yatitavyameveti bhāvaḥ | nanu rāgadveṣayorapi mithyājñānaṃ
<br/>nidānaṃ tatsaṃskārasya cānādeḥ kathamuccheda ityata āha | mithyā-
<br/>jñānamiti | tattvajñānameva kuta ityata āha | tacceti | nanu
<br/>nivartatāṃ mithyājñānaṃ, tathāpi rāgadveṣayośca kuto nivṛttirityata
<br/>āha | kāraṇanivṛttāviti | kāraṇasya mithyājñānasya nivṛttyā doṣo
<br/>doṣanivṛttyā ca pravṛttistannivṛttyā ca janma, kāryaṃ nivartate no-
<br/>tpadyate ityabhimatam | tathāpi pūrvotpannadharmādharmābhyāṃ punaḥ saṃsārā-
<br/>pattistadavasthaivetyata āha | utpannaśceti | nyāyānusāreti | etadarthaṃ
<br/>mananānukūlanyāyānusaraṇamityarthaḥ |</p>
<p>bhagīº ṭīº | atreti | ātmavivekasya mokṣasādhanatve ityarthaḥ |
<br/>śarīrameveti | tavāhampratyayasya sārvalaukikatvādityarthaḥ | etat
<br/>rāgadvevaghattvam | tatra rāgādvyavacchettumāha | nirupādheriti | putrādeḥ
<br/>śarīraghaṭitatvādityarthaḥ | dveṣābhāvamupapādayati | chedeti | janmeti |
<br/>janma śarīraṃ, jātirbrāhmaṇatvādiḥ, saṃskāra upanayanādiḥ, vidhi-
<br/>niṣedhaśāstrayorjātyādipuraskāreṇetyarthaḥ | yadyapi bhinnātmadarśino-
<pb n="821"/>
<br/>'pīcchādveṣau sambhavata eva, śarīrādisambandhenātmanyeva sukhaduḥkhayo-
<br/>rutpādāt | tathāpi na dharmādharmabattvaprayojakau, sa ca kevalātmadarśinaḥ
<br/>krameṇa nivartata iti bhāvaḥ |</p>
<p>raghuº ṭīº | atra śarīrādiviviktātmajñānasya mokṣahetutve |
<br/>śarīrasya prādhānyaṃ naisargikāhaṃpratyayaviṣayatvāt | etat tṛṣṇādveṣa-
<br/>jṛmbhaṇam | janma śarīraṃ | tata iti | mithyājñānavata eva rāgadveṣābhyāṃ
<br/>pravartamānasya vihitaniṣiddhānuṣṭhānādapūrvadharmādharmopacayāt saṃsārā-
<br/>vicchedo, na tu tattvajñānavato vītarāgādikasya | nanu tattyajñānavato'pi
<br/>śarīritvādbalavattaraviṣayopanipātāt sukhaduḥkhatadbhogotpādāttadadhīnau
<br/>rāgadveṣau durvārau | alaṃpratyayādinā na tau tathā ca śrutiḥ “asakto
<br/>rajyannadviṣaṃṃścopabhuṅkta” iti cet ? astvevam | tathāpi bhogenopātta-
<br/>karmakṣayārthaṃ pravarttamānasya vihitaniṣiddhānuṣṭhānādapūrvadharmādharmopacayo
<br/>durvāra iti cedatrāpīdamevottaraṃ anātmanyātmagraho nidānaṃ saṃsārasyeti
<br/>mithyājñānavāsanāsahāyaṃ hi karma dharmādharmajananakṣamamiti |</p>
<p>nanu mithyājñānavāsanāyā dharmādharmajanakatve mānābhāvaḥ | atha
<br/>bhogena karmakṣayārthaṃ pravṛttasya tattvajñānavato'pyapūrvadharmādharmotpāde
<br/>mokṣāsambhavāt śrutiprāmāṇyānyathānupapattyā tatsiddhiriti cenna |
<br/>āhatyaiva tattvajñānasya dharmanāśakatvāt | ‘nābhuktaṃ kṣīyate karma
<br/>kalpakoṭiśatairapi’ iti smṛternaivamiti cet | na | prāyaścittenāpi
<br/>duritanāśāt | na ca tasyādhikārasampattireva prayojanaṃ, adhikārā-
<br/>virodhinyapi pātake tadvidhānāt, kvacicca prāṇāntikasyāpi tasya
<br/>vidhānācca | na ca janmāntarīṇamapi pātakamadhikāraṃ viruṇaddhi |
<pb n="822"/>
<br/>na ca prāyaścittācaraṇaduḥkhameva pātakaphalaṃ, narakāderiva tasya
<br/>tatphalatvenāśravaṇāt, prāyaścittavidhānavaiyarthyācca, tena vināpi nara-
<br/>kāderiva tasyāpi galepādikayā duritenaiva sampādanīyatvāt, na
<br/>khalu nivṛttaye karmajanyamaniṣṭaṃ vidhīyate, api tu karmaṇo'niṣṭasādha-
<br/>natvaṃ bodhyate, vinā prāyaścittācaraṇaduḥkhaṃ tattanmahārauravādinara-
<br/>kopabhogenāpi pāpasyāvināśaprasaṅgācca, “tasmādenasaḥ pūto bhavati”
<br/>tarati brahmahatyāṃ “yo'śvamedhena yajate,” “brahmahatyāṃ vyapohati”
<br/>ityādiśrutismṛtibhyo duritanāśasyaiva prāyaścittaphalatvāvagamācca | ata
<br/>eva gṛhadāheṣṭyādivannaimittikameva prāyaścittamiti parāstam |
<br/>phalāntarakalpanāgauravaprasaṅgāt, kīrtanakarmanāśāpāragamanādīnāmapi
<br/>dharmanāśakatvasyāgamikatvācca | smṛterāgamabodhitanāśakānāśyakarma-
<br/>paratvāt, bodhayati cāgamo jñānasyāpi karmanāśakatvaṃ, tathā ca śrutiḥ</p>
<p><lg><l>“bhidyate hṛdayagranthiśchidyante sarvasaṃśayāḥ |</l>
<l>kṣīyante cā'sya karmāṇi tasmin dṛṣṭe parāvare” ||</l></lg>
<br/>iti | smṛtirapi</p>
<p><lg><l>“jñānāgniḥ sarvakarmāṇi bhasmasāt kurute tatheti” |</l></lg></p>
<p>atrāhuḥ | śrutyā hi jñānasya na karmakṣayajanakatvaṃ bodhyate
<br/>parantu jñānānantaryaṃ karmakṣayasya, tacca klṛptakāraṇabhāvabhogadvāraiva
<br/>upapadyamānaṃ na kāraṇatvavyavasthāpakam | na ca vyabhicāreṇa bhogo
<br/>na tattvajñānasya dvāramiti vācyam | yugapadanekadehasampādanīya-
<br/>bhogānāṃ tadadhīnatvāt | janyajanakabhāvaḥ paramasti na vetyanyadetat |</p>
<p>samānādhikaraṇabhogaprāgabhāvāsamānakālīno bhogastattvajñānena
<br/>janyata ityapi kaścit |</p>
<pb n="823"/>
<p>smṛterapi vahneḥ paramparayā bhasmajanakatvavat jñānasyāpi viśiṣṭa-
<br/>bhogadvārā karmanāśakatvamityatra karmapadamukhyārthatvānurodhāt tattva-
<br/>jñānena pratibandhādvihitaniṣiddhakriyāto na dharmādharmotpāda ityatra vā
<br/>tātparyaṃ, na tvāhatyaiva jñānasya karmanāśakatve, “ācāryavān puruṣo
<br/>veda tasya tāvadeva ciraṃ yāvanna vimokṣye'tha sampatsya” ityanyathopa-
<br/>varṇayitumaśakyāyāḥ śrutervirodhāt | tadarthaśca tasyātmasākṣātkāravataḥ
<br/>tāvadeva ciraṃ vilambo, yāvanna vimokṣye vimokṣyate upāttakarma-
<br/>rāśeḥ sakāśāt phalopabhogena, atha tasmin sati sampatsye
<br/>sampatsyate kaivalyeneti | vākyaśeṣaśca bhavati “bhogena tvitare
<br/>kṣapayitveti” | athāhatyaiva tattvajñānaṃ dharmādharmapratibandhakaṃ na tu
<br/>mithyājñānavāsanāsamunmūlanadvāreti cet | na | śarīrabhinnātma-
<br/>sākṣātkāraviśeṣavirahamapekṣya lāghavena śarīrāhaṃvāsanāyā vipa-
<br/>rītāhaṃvāsanāyā (viparītavāsanāyā) eva vā kāraṇatvāditi |</p>
<p><b>āmnāyasārasaṅkṣepastvaśarīraṃ vāvasantamityādi |
<br/>tadaprāmāṇyaṃ prapañcamithyātvasiddhāntabhedatattvopadeśa-
<br/>paunaḥpunyeṣu anṛtavyāghātapunaruktadoṣebhya iti cet |
<br/>na | satātparyatvāt | niṣprapañca ātmā jñeyo mumu-
<br/>kṣubhiriti hi tātparyaṃ prapañcamithyātvaśrutīnām |
<br/>ātmana ekasya jñānamapavargasādhanamityadvaitaśrutī-
<br/>nām | durūho'yamiti paunaḥpunyaśrutīnām | bahiḥ
<br/>saṃkalpatyāgo nirmanaskaśrutīnām | ātmaivopādeya
<br/>ityānandaśrutīnām | gāruḍavadanuṣṭhāne tātparyaṃ
<pb n="824"/>
<br/>prakṛtyādiśrutīnām, tanmūlānāṃ sāṅkhyādidarśanānāṃ
<br/>ceti neyam | anyathā [“jaiminiryadi vedajñaḥ kapilo
<br/>neti kā pramā” |] [tāvubhau yadi vedajñau vyākhyābhedastu
<br/>kiṃ kṛtaḥ ||] iti ||</b></p>
<p>śaṅkaº ṭīº | <sup><small>1</small></sup>nirupādherātmana upādāne āmnāyaṃ saṅkṣepato
<br/>darśayati | aśarīramiti | vāvasantaṃ cirakālaṃ vasantaṃ priyāpriye
<br/>sukhaduḥkhe na spṛśata ityarthaḥ | tadaprāmāṇyamiti | āmnāyāprāmāṇya-
<br/>mityarthaḥ | prapañcamithyātvapratipādakāmnāyasyānṛtatvaṃ prapañcasya pratyakṣata
<br/>evopalabdheḥ | siddhāntabhede, “sadeva saumyedamagra āsīnnāharāsīnna
<br/>rātrirāsīdityādau” siddhāntabhedapratipādanādvyāghātaḥ | tattvopadeśe
<br/>siddhāntabhedopadeśe ātmopadeśe vā “triḥ prathamāmanvāha triruttamā”-
<br/>mityādau vā paunaruktyamityarthaḥ | tāsāṃ śrutīnāmanyatra tātparyānnaite
<br/>doṣā ityāha | neti | tadeva darśayati | niṣprapañceti | idānīṃ
<br/>siddhāntabhedapratibhāsaśrutīnāmanyaparatvaṃ darśayati | bahiriti |
<br/>gāruḍavaditi | śarīrādito bhinnaṃ svakīyaṃ tattvamajānata
<br/>evātmanastattvajñānārthaṃ praṇidhānaṃ vidheyamityetadarthaṃ sāṅkhyamatotthānaṃ,
<br/>tatrāpi hyacetanāyā eva prakṛtermahattattvasya vā cetanoparāgapratipādanaṃ,
<br/>yathā jāṅgalikenācetanasyaiva daṣṭasya kaṣṭena caitanyamutpādyata ityarthaḥ |
<br/>anyatheti | yadi na tātparyabhedakalpanamityarthaḥ |</p>
<p>bhagīº ṭīº | tadaprāmāṇyamiti | tadityāmnāyaḥ, prapañco
<br/>ghaṭādiḥ, siddhāntabhedaḥ śrutāvevādvaitādiḥ | tattveti | ekasyaiva brahmaṇaḥ
<note n="824.1"><p>nirupadheriti 2 puº pāº |</p></note>
<pb n="825"/>
<br/>punaḥpunarupadeśa ityarthaḥ | etattrayaṃ yathāsaṅkhyamanṛtatvādau hetuḥ |
<br/>anṛtatvaṃ bādhitārthakatvaṃ | yadyapi paunaruktyaṃ nāprāmāṇye hetuḥ, satya-
<br/>syāpi punaḥpunarabhidhānasambhavāt | tathāpi niṣphalatvenā'nāptatvaṃ
<br/>sūcitaṃ, taddṛṣṭāntena vedāntasyāpi vedatvādaprāmāṇyaṃ sādhyamiti bhāvaḥ |
<br/>ātmana eveti | “dve brahmaṇī veditavye” ityādiśrutivirodhādayoga-
<br/>vyavaccheda eva vākyārthaḥ | anyatheti | tathā ca teṣāmaikamatyamevā-
<br/>rvācīnairvyākhyātṛbhiranyathā'nyathā vyākhyānādvirodhaḥ pratibhātītyarthaḥ ||</p>
<p><b>prāmāṇyaṃ tu tasya kuta iti cet ? āptoktatvāt |
<br/>tadasiddhamiti cet | na | viśvasya karturanumānasiddha-
<br/>tvāt | vivādādhyāsitakartṛkaṃ sakartṛkaṃ kāryatvāditi |</b></p>
<p>śaṅkaº ṭīº | nanvetāvatā tāvadaprāmāṇyaṃ parihṛtaṃ, prāmā-
<br/>ṇyantu kuta ityāha | prāmāṇyamiti |</p>
<p>bhagīº ṭīº | vivādeti | nanu vivādādhyāsitaḥ kartā
<br/>yasyeti yadyarthastarhyasiddhiḥ, kartā yasyetyaṃśasyaivāsiddheḥ | na ca sakartṛka-
<br/>tvākartṛkatvavivādaviṣayaḥ pakṣaḥ, ghaṭādāvapi tasya kadācitsambha-
<br/>vāt vivādaviṣayatāvacchedakarūpasyaikasyābhāvāt, bhāve vā, tadeva
<br/>pakṣatāvacchedakamastu, ata eva tādṛśasaṃśayaviṣayaḥ pakṣa ityapāstam |
<br/>vādino niścitatvāt, tādṛśamadhyasthasaṃśayasya ca vādyanumānapravṛttyu-
<br/>ttarakālabhāvitvāt | śarīrānapekṣotpattikatvaṃ pakṣatāvacchedakamiti
<br/>cet | na | śarīrarūpadhvaṃsādīnāmasaṅgrahāt | śarīrāpekṣeṇa kartrā yanna
<pb n="826"/>
<br/>kṛtamiti tasyārtha iti cet | na | śarīrarūpāderapyadṛṣṭadvārāsmadā-
<br/>dinā janane śarīrāpekṣatvāt | nimittakāraṇībhūtaśarīrasākṣā-
<br/>jjanyakāryātiriktotpattimattvaṃ vivakṣitamiti cet | na | śarīra-
<br/>sākṣājjanyatvaṃ hi śarīrajanyājanyatvaṃ taccāprasiddhaṃ kāryamātrasyaiva śarīra-
<br/>janyādṛṣṭajanyatvāt | kiñcaivaṃ dhvaṃsasyāpi pakṣatve tasyānupādānatayā
<br/>sādhyabādhaḥ | apakṣatve ca tenaiva sandigdhānaikāntāt | etena
<br/>dvyaṇukādyekaikameva pakṣaḥ tāvataiveśvarasiddhibādhakasyāpi pakṣāntarbhāve
<br/>gauravādityapāstam | na ca niścitasādhyābhāvavati sādhanasadasattva-
<br/>saṃśayāt sa iti vācyam | sādhyābhāvavadgāmitvasaṃśayasya dūṣaka-
<br/>tvāt | tasya ca sādhyābhāvavati hetusandehādiva sādhanavati
<br/>sādhyābhāvasandehādapi dūṣakatvāviśeṣāt | sādhyamapi sakartṛkatvaṃ
<br/>yadi kartṛsāhityaṃ, kartṛjanyatvaṃ vā, tadā siddhasādhanaṃ | na
<br/>ca sākṣāt kṛtijanyatvamasiddheḥ, janyamātrasyaiva kṛtijanyādṛṣṭa-
<br/>janyatvāt | na ca kṛtisamānakālīnāsamavāyikāraṇakatvaṃ tadarthaḥ |
<br/>ghaṭāderdṛṣṭāntasya sādhyavaikalyāpatteḥ | tasya ceṣṭādvārā kṛtisādhya-
<br/>tvāt | ceṣṭāmātrasya dṛṣṭāntatve ceṣṭānyatvena satpratipakṣatvāpatteḥ |
<br/>kiñcāsmadādinā'rthāntaraṃ pakṣadharmatābalādasmadādyātmanyeva nityaika-
<br/>tvaparamamahattvavannityajñānāderapi siddheḥ dharmikalpanāto dharmakalpa-
<br/>nāyā laghutvāt, atastaddvārā siddhasādhanaṃ ca | upādānagocarā-
<br/>parokṣajñānādimajjanyatvasya sādhyatve'pi siddhasādhanam | kiñcopā-
<br/>dānapadena yadi yatkiñcidupādānaṃ vivakṣitaṃ tadā paṭādyupādāna-
<br/>jñānādinārthāntaram | na cānyopādānajñānāderanyatrājanakatva-
<br/>niyamaḥ, paṭopādānaviṣayajñānajanyecchāyatnasaṃskāreṣu vyabhicārāt |
<pb n="827"/>
<br/>svopādānajñānādiparatve cāprasiddhiranaikāntikatvañca, ghaṭādāvevaṃvidha-
<br/>sādhyābhāvāt | na ca svopādānetikaraṇe nistāraḥ | svattvasyānanu-
<br/>gatatayā tadantarbhāvya vyāptiragrahāt | athopādānaśabdasya sambandhi-
<br/>śabdatvena mātṛpadavadupasthitaviśeṣaparatvaṃ sāmānyata eva nirṇīta-
<br/>miti kṣitipadasamabhivyāhārāt sarvaṃ samañjasam, anyathā yat kāryaṃ
<br/>tat kāraṇajanyamityapi vyāptiruktarītyā na siddhyediti cet | na |
<br/>etasyā vyutpatteḥ śābdānubhavamātraviṣayatvāt na cātra tathā, vādino-
<br/>'nāptatvāt | kiñcaivaṃ sāmānyarūpeṇa kkacidanupasthitervyāptigraha eva
<br/>na syāt vyutpattāvapi jñānapadāderapi samabhivyāhārājjñāno-
<br/>pādānajanyamityanvayaprasaktau arthāntaratvaprasaṅgena tatparatvavāraṇāya
<br/>sambandhitvena yatsamabhivyāhṛtamiti vācyaṃ na cātra kṣityādyupādānaṃ
<br/>sambandhitvenopāttam | api ca sādhyāprasiddhiḥ, aparokṣajñānasyā-
<br/>smadādikṛtāvajanakatvāt | cikīrṣākṛtyośca sveṣṭasādhanatādhījanya-
<br/>tvāt, pratyuta ghaṭādestādṛśānumitijanyatvadarśanādīśvare'pyanumiti-
<br/>reva siddhyet | dveṣayonijīvanayonikṛtisādhye cikīrṣāvirahāt
<br/>vyabhicāraśca, taddṛṣṭāntena kṣityādau dveṣajanyatvānumiterīśvare dveṣo-
<br/>'pi siddhyet, dveṣavataḥ saṃsāritvena bhagavato'pi tathā syāt |
<br/>kiñca kāryatvaṃ na tāvat kṛtisādhyatvaṃ, parasyāsiddheḥ | nāpi
<br/>kiñcitkālāvṛttitve sati kiñcitkālavṛttitvam | etatkṣaṇatvādau,
<br/>prāgabhāve ca, vyabhicārāt | nāpi prāgabhāvapratiyogitvam, dhvaṃse
<br/>vyabhicārāt | na ca sattvena heturviśeṣyaḥ, sattājāteḥ paraṃ pratyasiddheḥ,
<br/>svarūpasattvasya ca dhvaṃse'pi sattvāt | nāpi pūrvakālāsattve satyuttara-
<br/>kālasambandhaḥ | sakalapūrvakālasyāprasiddheḥ, tattatpūrvakālasya cānanu-
<pb n="828"/>
<br/>gamāt | kiñca kṛtyāśrayajanyatvasya sādhyasyāprasiddhyā sādhyavikalo
<br/>dṛṣṭāntaḥ | kulālādyātmano'pi janakatvāsiddheḥ, kāraṇībhūtakṛtyā-
<br/>śrayasyaiva kartṛtvāt hetutve satītyasya vaiyarthyāt | kartari kārakavyapa-
<br/>deśasya nāgṛhītaviśeṣaṇānyāyena kṛtau paryavasanāt | na vā nitya-
<br/>vibhorātmanaḥ kāraṇatvamapi sambhavati, tadgrāhakakāladeśagarbhavyati-
<br/>rekābhāvāt | na ca jñānavatkāryatvādātmajanyatvamanumeyam | svātma-
<br/>samavetatvasyopādhitvāt | anyathā śabdavadākāśajanyatvānumityāpatteḥ |
<br/>api ca sāmānyalakṣaṇapratyāsattijanyopādānajñānādimatā'smadā-
<br/>dinā 'rthāntaram |</p>
<p>atrocyate | dvyaṇukameva pakṣaḥ | na ca kṣityā sandigdhānai-
<br/>kāntikam | pakṣa-pakṣasamanairapekṣeṇa ghaṭādau niścitavyāpterliṅgasya
<br/>tayordarśanenobhayatrānumityavirodhāt | na cānumityoranyonyāśrayaḥ |
<br/>na ca kṣitau pakṣadharmatājñānābhāvaḥ | siṣādhayiṣāvirahasahakṛta-
<br/>sādhakamānābhāvavataḥ pakṣatvāt | tacca dvyaṇuke pañcāvayavavākyāt
<br/>kṣitāvanyata iti na viśeṣaḥ | yadi ca dvyaṇuke liṅganiścaya-
<br/>daśāyāṃ tadvattayā kṣiterna niścayaḥ, kva tadā sandigdhānaikāntikam |
<br/>na caivaṃ sakalaviṣayakajñānāsiddhiḥ, lāghavādekajñānādisiddhā-
<br/>vutpattimattvenānādikāryājanakatvena nityatvasiddheḥ | kāraṇaṃ tato
<br/>nivartamānaṃ niyataviṣayatāmādāyaiva nivartata iti tat siddheḥ |
<br/>tasyāḥ kāraṇādhīnatvāt sāmānyatopi sādhyanirdeśe pakṣadharmatā-
<br/>balena sādhyaviśeṣasya siddhernopādānakhaṇḍanam | aparokṣajñānaviṣayī-
<br/>bhavadupādānakamiti sādhyanirdeśādadṛṣṭaprāgabhāvavyāpyaprāgabhāvāprati-
<br/>yogitvena jñānādbhedakamananugatamapi bhavatīti bhāvaḥ |</p>
<pb n="829"/>
<p>raghuº ṭīº | vivādeti | vivādo mīmāṃsakānāṃ, tathā ca
<br/>mīmāṃsakairakartṛkatvenābhyupagataṃ sakartṛkatvenānabhyupagataṃ vā janyamātraṃ
<br/>sattvena viśeṣitamaviśeṣitaṃ vā pakṣaḥ, adṛṣṭājanakakṛtijanya-
<br/>bhinnaṃ svajanakādṛṣṭājanakakṛtijanyabhinnaṃ vā janyamātraṃ vā | na
<br/>caivaṃ śabdaphūtkāralaukikakṛtisākṣātkārādīnāṃ pakṣabahirbhāve tatra
<br/>sandigdhānaikāntikatvam | vyāpterniścaye tadanavakāśāt | pakṣa iva
<br/>tatsame'pi sādhyasiddherapratyūhatvāt | pratijñāviṣayatvāderakiñcitkara-
<br/>tvāt | tadaniścaye tu pakṣe'pi tathātvasya durvāratvāt | upā-
<br/>dānagocaratvamapi vā kṛtervaktavyaṃ dvyaṇukamātraṃ nityasamavetamatī-
<br/>ndriyasamavetaṃ vā janyamātraṃ vā tathā | aparokṣajñānecchā-
<br/>kṛtimajjanyatvaṃ tādṛśajñānādijanyatvaṃ vā sakartṛkatvaṃ, tādṛśajñāna-
<br/>syāśrayatvena ceśvarasiddhiḥ | na ca pravartikāyā iṣṭasādhanatvānu-
<br/>mitereva kāryajanakatvaṃ, vinopādānapratyakṣamapravṛttestasyāpi tathātvāt |
<br/>athādṛṣṭadvārā jñānādijanyatvāt siddhasādhanaṃ | nanu yajeta,
<br/>na hiṃsyādityādinā yāgahiṃsādeḥ kriyāyā eveṣṭāniṣṭa-
<br/>sādhanatvaṃ śrutyā bodhyate na tu jñānādīnāmiti na teṣāmadṛṣṭa-
<br/>janakatvaṃ mānābhāvāt, icchāviśeṣasya yāgādestattve'pi jñāna-
<br/>kṛtyoratathātvāditi cet | tathāpyanutpāditakriyāṇāmapi jñānādi-
<br/>viśeṣāṇāṃ svarganarakajanakatvasya śrutyā bodhanādadṛṣṭadvārā tajjanya-
<br/>tvenārthāntaratvāt |</p>
<p>maivam | jñānāderupādānagocaratvasya vivakṣitatvāt | nanu ya-
<br/>tkiñcidupādānagocaratvamatiprasaktam, syopādānagocaratvaṃ ca svatvā-
<br/>nanugamādananugatamiti cet, na, anavabodhāt | ekārthapratyāsattyā hi
<pb n="830"/>
<br/>kāryajñānādīnāṃ janyajanakabhāvaḥ, pratyāsattiśca kāryasya samavāyo
<br/>jñānādīnāṃ ca viṣayatvaṃ, tathā ca kāraṇatayā jñānādikaṃ siddhyat
<br/>kāryasamavāyiviṣayakameva siddhyatītyabhiprāyāt | havirādigocara-
<br/>jñānasya sāmānyalakṣaṇādinā kathañcitparamāṇuviṣayatve'pīcchāyāḥ
<br/>kṛteśca tadabhāvāt samānādhikaraṇādṛṣṭājanakatvaṃ, adṛṣṭajanakajanyā-
<br/>nyatvam, (adṛṣṭajanakaṃ yajjanyaṃ tadanyatvamityarthaḥ), adṛṣṭādvārakatvaṃ vā,
<br/>jñānādiviśeṣaṇam | tadadvārakatvaṃ ca tadapratyāsattikatvaṃ, nityasya ca svata
<br/>eva sattvānnādṛṣṭaṃ<sup><small>1</small></sup> pratyāsattiḥ | na caivaṃ śabdādisādhāraṇapakṣatāyā-
<br/>maṃśataḥ siddhasādhanaṃ, pakṣatāvacchedakāvacchedena sādhyasiddheruddeśyāyā<sup><small>2</small></sup>
<br/>asiddhatvāt | atīndriyāṇi dravyāṇi dravyāṇi vā jñānecchā-
<br/>kṛtiśālīni kāryāt | atīndriyatvaṃ cātra sākṣātkārakāraṇasye-
<br/>ndriyasaṃyogasya cakṣuḥsaṃyogasya vā 'nāśrayatvaṃ, svaviṣayasākṣātkāra-
<br/>janakānyatvaṃ, viṣayatayā sākṣātkārājanakatvaṃ, udbhūtarūpavanmahadanya-
<br/>tvādikaṃ vā | na ca sākṣātkāraviṣayatvaṃ, sākṣātkārakāraṇendriya-
<br/>saṃyogāśrayatvaṃ, sākṣātkārakāraṇasaṃyogāśrayatvaṃ | vopādhiḥ, jñānādi-
<br/>kāryayoruktaikārthapratyāsattyā kāryakāraṇabhāvena hetoḥ sādhyavyāpyatayā
<br/>tadavyāpakatvena sādhyāvyāpakatvāditi vā sādhanaprakāraḥ | kāryatvaṃ ca
<br/>sattvena viśeṣitamaviśeṣitaṃ vā prāgabhāvapratiyogitvam | na ca kāryatvaṃ
<br/>na kartṛjanyatāvacchedakaṃ apitu ghaṭatvapaṭatvādikamiti vācyam |
<br/>anantatvāt | tāvatāpi ghaṭatvādyavacchinnaṃ prati kapālādigocarajñāna-
<br/>tvādinā kāraṇatve kulālādyajanyānāmādyaghaṭādisāntānikānāṃ
<note n="830.1"><p>sattvādvādṛṣṭamiti 2 puº pāº |</p></note>
<note n="830.2"><p>ruddeśyatayā iti 2 puº pāº |</p></note>
<pb n="831"/>
<br/>kartṛtveneśvarasiddherapratyūhatvāt | śarīrajanyatvaṃ tathā, śarīratvaṃ ca
<br/>ceṣṭāśrayatvaṃ ceṣṭātvaṃ ca jātirakhaṇḍopādhirvā ityanyadetat,
<br/>ceṣṭājanyatvaṃ vā tatheti cet | na | evamapyasmadādyakatṛkāṇāṃ
<br/>śarīrapavanasaṃyogādīnāṃ buddhyādīnāṃ ca ceṣṭājanyānāṃ sukhaduḥkha-
<br/>dharmādharmasākṣātkārāṇāṃ kartṛtveneśvarasiddherāvaśyakatvāt | lāghavena
<br/>janyatvasyaivāvacchedakatvaucityācca |</p>
<p><b>viśeṣaviruddho'yaṃ heturiti cet | na | virodhi-
<br/>viśeṣāpratītau virodhasya pratyetumaśakyatvāt, tatpra-
<br/>tītau vā sahopalambhaniyamena virodhasya bādhita-
<br/>tvāt | sarvathaivāpratītasyābhiprāyagocaratvamapi katha-
<br/>miti cet | na | svārthānumānasiddhatvāt | tato'pi
<br/>kathaṃ sidhyatviti cet, apratītapratyāyakaṃ pramāṇaṃ, na
<br/>tvapratītena virodhaḥ śakyaniścaya ityato viśeṣāt |
<br/>kā punaranumānasyaivambhūtapratyāyane śaktirastīti cet ?
<br/>ākāṅkṣānupapattiniyamabhedena trividhaḥ sambandhaḥ |
<br/>tatrākāṅkṣāniyamābhyāmanvayī, anupapattiniyamābhyāṃ
<br/>vyatirekīti vibhāgaḥ |</b></p>
<p>śaṅkaº ṭīº | viśeṣeti | pakṣadharmatābalāyātaṃ nityasarvajñatvaṃ<sup><small>1</small></sup>
<br/>vyāptibalāyātaśarīrikartṛkatvaviruddhamityarthaḥ | virodho hyaśarīrikarttrā,
<br/>sa ca na siddhaḥ, siddhaścenna virodha ityāha | neti | abhiprāyeti |
<note n="831.1"><p>sarvajñamiti mūlapustake pāṭhaḥ |</p></note>
<pb n="832"/>
<br/>abhiprāyo jñānamicchā vā tadubhayaṃ kathamatyantāprasiddhe, saptame rasa
<br/>ivetyarthaḥ | svārtheti | pakṣadharmatābalena svārthānumāne tadbhāna-
<br/>māvaśyakamityarthaḥ | tato'pīti | pakṣadharmatāpi vyāptibalānītamarthaṃ
<br/>pakṣe sādhayati na tu sarvathaivāpratītamityarthaḥ | pramāṇamahimnā tadupa-
<br/>sthitirityāha | apratīteti | rase tu saptame na pramāṇamahimeti
<br/>bhāvaḥ | nanu virodho'pi tādṛśenaiva nirūpyatāmityata āha |
<br/>natviti | pratītidaśāyāṃ ca sahopalambhādeva avirodha ityarthaḥ | kā
<br/>punariti | evambhūtārthapratyāyana iti | aprasiddhārthapratyāyana ityarthaḥ |
<br/>ākāṅkṣeti | ākāṅkṣānupapattiniyamayorbhedena trividhaḥ sambandhaḥ,
<br/>eko'nvayasahacāramātragrāhyaḥ, aparo'nvayavyatirekasahacāragrāhyaḥ,
<br/>anyaśca vyatirekasahacāramātragrāhyaḥ | tatrākāṅkṣā pratītyaparyavasānam,
<br/>anupapattiśca pratītāparyavasānam anayoranyatarasyānumitau niyama
<br/>evetyarthaḥ | kvacittu dvividhaḥ sambandha iti pāṭhaḥ, sa tu sugama eva |
<br/>imameva pāṭhaṃ viśadayati | tatreti | upādānagocarāparokṣabuddhi-
<br/>matpūrvakatvaṃ hi sakartṛkatvaṃ tathā cā''dvyaṇukādā ca bhūgolakāt
<br/>sakalapakṣīkaraṇe kṣitiḥ sakartṛketyanvaya eva tāvanna paryavasyati,
<br/>yāvatkartuḥ sārvajñyamanumitau na bhāsata ityarthaḥ |</p>
<p>raghuº ṭīº | śaṅkate | viśeṣeti | viśeṣaḥ pakṣadharmatābalalabhyo-
<br/>'śarīrikartṛkatvarūpaḥ, tadviruddhaśca tadabhāvavyāpyaḥ | tadabhāvadhyāpyavatve
<br/>ca gṛhyamāṇe na tadvattvagrahaḥ sambhavatīti bhāvaḥ | tat siddhya-
<br/>siddhibhyāṃ virodhāsambhavena nirākaroti | na virodhīti | na
<br/>ca vyāptipakṣadharmatābhyāmupaneyayorvirodhānnānumānapravṛttiḥ, tādrūpyeṇa
<pb n="833"/>
<br/>vyāpterabhāvāt, tatastathopanayāyogāt | sarvathaiveti | tathāca na
<br/>tatsiddhaye nyāyaprayogādisambhava iti | tato'pīti | tādrūpyeṇa vyāpte-
<br/>ragrahānna tathāsiddhiḥ sambhavatītyarthaḥ | sāmānyenaiva rūpeṇānumānaṃ
<br/>viśeṣaṃ pratyāyayati, na tu viśeṣeṇa tādrūpyeṇānumitau tādrūpyeṇa
<br/>vyāptigrahasya nimittatvāt, anyathā'tiprasaṅgādityāśayena pṛcchati |
<br/>kā punariti | sahakāriviśeṣasya niyāmakatvānnātiprasaṅga ityutta-
<br/>rayati | ākāṅkṣeti | ekaviśeṣabādhe viśeṣāntaraviṣayatvaṃ vinā
<br/>sāmānyapratīteraparyavasānamākāṅkṣā | viśeṣāntaraṃ vinā pakṣe sādhya-
<br/>syāsambhavo'nupapattiḥ | tābhyāṃ tadubhayarūpeṇa vā niyamasya vyāpte-
<br/>rbhedo viśeṣastena ākāṅkṣānupapattibhyāmiti yāvat | yadyapyanupa-
<br/>pattāvapyastyevākāṅkṣā tathāpi yadi prasiddhaviśeṣaśūnyamidaṃ viśeṣā
<br/>ntaravanna syātsādhyavanna syāt yadi ca sādhyavanna syāt, sādhanavadapi
<br/>na syāt sādhyābhāvavati sādhanābhāvavattvaniyamāvadhāraṇāditi
<br/><sup><small>1</small></sup>vipakṣabādhakabodhanāyānupapattirupāttā | trividhaḥ sambandhaḥ, asa-
<br/>dvipakṣasya sapakṣasattvam | asatsapakṣasya vipakṣāsattvam | sadubhayasya
<br/>tadubhayaṃ, viśeṣarūpeṇa sādhyasiddhernimittamityarthaḥ | tatra sāmānya-
<br/>vyāptibalapravṛttaḥ kevalānvayī ekaviśeṣabādhādviśeṣāntarasya sādhakaḥ,
<br/>yathā śabdo'nityatvātiriktaśabdadharmātiriktadharmavān prameyatvāditi
<br/>śabdadharmātiriktadharmabādhādanityatvasya | vyatirekī tu divasābhojī
<br/>caitro bhuṅkte pīnatvāditi rātribhojanasya, anvayavyatirekī ca,
<br/>aṣṭadravyānāśritā icchā dravyāśritā guṇatvāditi aṣṭadravyātirikta-
<br/>dravyāśritatvasya | atra ca prathamaṃ kathañcidviśiṣṭopasthitau viśiṣṭa-
<note n="833.1"><p>vipakṣavādhatāyeti 1 puº pāṭhaḥ |</p></note>
<pb n="834"/>
<br/>prakārikā | anyathā tu viśeṣye viśeṣaṇaṃ tatra ca viśeṣaṇāntara-
<br/>mavagāhamānā'numitirutpadyate viśiṣṭopasthitistu caramaṃ manasā |</p>
<p>athavā sādhyaviśeṣaviṣayatāmantareṇa pakṣe sādhyavattābuddheraparyava-
<br/>sānamākāṅkṣā yathā aṣṭadravyānāśritā icchā dravyāśritā guṇatvā-
<br/>dityatrāṣṭadravyātiriktadravyāśritatvaviṣayatāmantareṇa tādṛśi pakṣe dravyā-
<br/>śritatvabuddheḥ pakṣe sādhyasāmānyavattvasiddhau satyāṃ sādhyaviśeṣabādho
<br/>'nupapattiḥ | tatra ca viśeṣāntarabādhaviśiṣṭena<sup><small>1</small></sup> vyatirekiṇā'nvayinā
<br/>vā sādhanena sādhyaviśeṣasya siddhiḥ | yathā icchāyā dravyāśritatve
<br/>siddhe aṣṭadravyānāśritatve sati dravyāśritatvenāṣṭadravyātiriktadravyā-
<br/>śritatvasya, yathā vā tatraiva pṛthivyāśritatvabādhe pṛthivyanāśritatve sati
<br/>dravyāśritatvena pṛthivyatiriktadravyāśritatvasya |</p>
<p>kvacicca lāghavādapi yathā jīvanamaraṇānyatarapratiyogī prāṇi-
<br/>tvāditi jīvanasya, pramāṇañcātrānubhavaḥ, tadanantaraṃ viśeṣasandehā-
<br/>bhāvaḥ | sāmānyākāreṇaiva pramāṇasya paricchedakatve tasyautsargikaṃ
<br/>laghvarthaparicchedakatvamityapi na siddhyet | phalānirṇayāt | evaṃ ca
<br/>yatraikaviśeṣabādhānantaraṃ sāmānyatodṛṣṭasyāvatārastatra tata eva viśeṣā-
<br/>ntarasya siddhiḥ | anyatra tu vyatirekiṇa iti mantavyam |</p>
<p><b>astu tarhi satpratipakṣatvaṃ śarīrājanyatvāditi
<br/>cet | na | asamarthaviśeṣaṇatvenāsiddhabhedasyātulyabala-
<br/>tvāt | asiddhiparihāre viśeṣaṇaṃ samarthamiti cet |
<br/>na | ekāmasiddhiṃ pariharato dvitīyāpatteḥ | anyathā
<note n="834.1"><p>tadviśeṣābhāvaviśiṣṭeneti praº 1 puº pāṭhaḥ |</p></note>
<pb n="835"/>
<br/>vivādādhyāsitaṃ nādṛṣṭahetukaṃ śarīrājanyatvādityane-
<br/>nāpi janyatvasya satpatipakṣaprasaṅgāditi |</b></p>
<p>śaṅkaº ṭīº | asamartheti | vyabhicārāvārakaviśeṣaṇāntarbhāvena
<br/>vyāptyabhāvādvyāpyatvāsiddherityarthaḥ | ajanyatvamātre kṛte svarūpāsiddhiḥ
<br/>syāt tathāca tadvāraṇe viśeṣaṇaṃ sārthakamityāśaṅkate | asiddhīti |
<br/>ata eva vyāpyatvāsiddhirityāha | ekāmiti | svarūpāsiddhi-
<br/>parihāre'pi vyāpyatvāsiddheraparihārādityarthaḥ | gauraveṇa nīla-
<br/>dhūmatvavadviśeṣaṇāntarbhāvena vyāptigrāhakapramāṇānudayāditi bhāvaḥ |
<br/>aniṣṭāntaramāha | anyatheti | kṣityāderadṛṣṭajanyatvaṃ tvadabhyupagata-
<br/>mevaṃ sati nivartetetyarthaḥ |</p>
<p>raghuº ṭīº | asamartheti | hetuviśeṣaṇasyārthaḥ prayojanaṃ
<br/>vyabhicāravāraṇaṃ tadabhāvādasamarthatvaṃ, vyabhicāravāraṇavat svarūpā-
<br/>siddhivāraṇamapi prayojanaṃ parāmarśopayogitvādityāśaṅkate | asi-
<br/>ddhīti | ekāṃ svarūpāsiddhim | dvitīyāyā vyāpyatvāsiddherāpatteḥ |
<br/>vyabhicārāvārakaviśeṣaṇaviśiṣṭasya nīladhūmāderavyāpyatvāt |</p>
<p>nanu nīladhūmādikaṃ vyāpyameva | atha vyāpyatāvacchedakarūpe-
<br/>ṇaiva hetoḥ kathāyāmupanyāsaḥ, na ca nīladhūmatvādikaṃ vyāpyatāva-
<br/>cchedakamiti cet | kimidamavacchedakatvaṃ nāma ? svarūpasambandha-
<br/>viśeṣa iti cettarhi vilīnaṃ dravyaṃ rūpādityādinā rūpādi-
<br/>caturviṃśatau dravyatvavyāpterlāghavena ekena guṇatvenaivāvacchedāt vyāpya-
<br/>mātravṛttitvādikaṃ ca nīladhūmatvādāvakṣatam | api ca janyatva-
<br/>pratiyogikābhāvamātrasya vyabhicārāt janyatvatvāvacchinnapratiyogikā-
<pb n="836"/>
<br/>bhāvatvaṃ vaktavyaṃ na caitaccharīrajanyatvatvāvacchinnapratiyogitāke'tirikte-
<br/>'bhāve | na ca viśiṣṭasyāvacchedakatve viśeṣyasya janyatvatvasyā'pyava-
<br/>cchedakatvaṃ tathā sati daṇḍajanyatvābhāvādau vyabhicārasya durvāratvāt |
<br/>na caikasmin laghau dharmiṇi vyāpye sambhavati guroranyasya dharmiṇo
<br/>na vyāpyatvam atiprasaṅgāt | na ca hetunā pakṣadharmatābalādaprasiddhaḥ
<br/>kartā sādhyaḥ, pratihetunā ca prasiddhakarttrabhāvaḥ, aprasiddhasya
<br/>niṣeddhumaśakyatvāditi bhinnaviṣayatvānna satpratipakṣatvamiti vācyam |
<br/>sakartṛkatvasāmānyābhāvasya sādhyatvāt | pratiyogitāvacchedakāvalīḍha-
<br/>yatkiñcidvyaktijñānādeva tajjñānāditi | maivam | aprayojakatvāt,
<br/>ajanyatvasyopādhitvācca | pūrvasādhanavyatirekasya cānupādhitve sādhya-
<br/>vyāpakatāgrāhakapramāṇābhāvasya tantratvāt prakṛte ca lāghavena janya-
<br/>tvāvacchedena kartṛjanyatvāttadabhāvasya tadabhāvavyāpakatvāt |</p>
<p><b>tarhi tarkkāpariśuddhirastu dūṣaṇam, śarīranivṛttau
<br/>buddhinivṛtteḥ, buddhinityatve śarīrānupayogavat prayatna-
<br/>nityatāyāṃ jñānecchānupayogāditi cet | na |
<br/>prayatnasya dvidharmakatvāt | sa hi jñānakāryo jñānaika-
<br/>viṣayaśca kartṛtvaṃ, tatra kāryatvanivṛttau kāraṇa-
<br/>tayā jñānaṃ mā pekṣiṣṭa, viṣayārthaṃ tu tadapekṣā kena
<br/>vāryate ? na cāsya svarūpeṇaiva viṣayapravaṇatvaṃ jñānatva-
<br/>prasaṅgāt, ayameva hi jñānāt prayatnasya bhedaḥ,
<br/>yadayamarthāpravaṇa iti | na ca nirviṣaya evā-
<br/>stviti vācyam | akāraṇatvaprasaṅgāt | tathā ca
<pb n="837"/>
<br/>so'pyekaḥ kathaṃ siddhyet ? | mā saitsīditi cet | na |
<br/>tatra sādhanasya nirdoṣatvāt | doṣe vā sa eva
<br/>bādhaḥ | sarvaviṣayatvāttasya kiṃ viṣayaniyamārthena jñāne-
<br/>neti cet | na | tasya svarūpeṇārthapravaṇatvābhāvāt,
<br/>bhāve vā jñānatvaprasaṅgādityuktam | jīvanayoniprayatna-
<br/>vadviṣayavyavasthā bhaviṣyatīti cet | na | jātya-
<br/>ntaratvāt | ekajātīyatve tasyā'pīcchāpūrvakatva-
<br/>prasaṅgāt, icchāyā vā tatkāraṇatvaṃ na syāt,
<br/>tāmantareṇā'pi tajjātīyasyotpatteḥ | tasmāt kṛti-
<br/>jātīyasya jñānecchābhyāmeva saviṣayavyavasthā | sa ca
<br/>sādhayitumiṣṭa iti ||</b></p>
<p>śaṅkaº ṭīº | <sup><small>1</small></sup>kaṇikākāroktāṃ tarkāpariśuddhimāśaṅkate |
<br/>tarhīti | dūṣaṇamiti | anumānasyetyarthaḥ | śarīreti | tarkai-
<br/>rapariśuddhiranumānasyetyarthaḥ | śarīraṃ vinā tatkāryā buddhirna syāt |
<br/>yadi nityāyāṃ buddhau na śarīrāpekṣā tadā nityecchāprayatnayo-
<br/>rjñānāpekṣā'pi na syāditīśvare jñānamapi na siddhyedityarthaḥ |
<br/>nityāvapīcchāprayatnau viṣayalābhārthaṃ jñānamapekṣete eveti pari-
<br/>harati | neti | sahīti | prayatna eva kartṛtvaparyavasannaḥ, sa ca
<br/>jñānakāryaḥ san jñānasamānaviṣayo'vaśya<sup><small>2</small></sup>mabhyupagantavya ityarthaḥ |
<br/>tat kimīśvare'pi kāryaḥ prayatna ityata āha | tatreti | viṣaya-
<note n="837.1"><p>kāśiketi 2 puº pāº |</p></note>
<note n="837.2"><p>avaśyaṃ vācya iti 2 puº pāº |</p></note>
<pb n="838"/>
<br/>pravaṇatvaṃ viṣayanirūpaṇādhīnanirūpaṇatvam | arthā<sup><small>1</small></sup>pravaṇa iti | na
<br/>svarūpasambandhena | viṣayanirūpaṇādhīnanirūpaṇaḥ jñānadvārā tu tat
<br/>syādityarthaḥ | nanu saviṣayatve yadi jñānāpekṣā tadā prakṛte prayatno
<br/>nirviṣaya evāstvityata āha | na ceti | viṣayaniṣṭhavyāpārajanaka-
<br/>tayā hi yatnasya kāraṇatvamaviṣayatve tu kāraṇataiva na syādityarthaḥ |
<br/>so'pīti | prayatno'pītyarthaḥ | tatreti | kāryatvena kṛtimajjanyatve
<br/>sādhye doṣābhāvādityarthaḥ | jīvaneti | jīvanayoniyatne | jñāna-
<br/>mantareṇaiva yathā <sup><small>2</small></sup>prāṇādiviṣayatvaṃ tathā'trāpi syādityarthaḥ |
<br/>nāsau kṛtijātīyo yena tajjñānamapekṣetetyāha | neti | vaijātye
<br/>hetumāha | ekajātīyatva iti | tatkāraṇaṃ kṛtikāraṇamityarthaḥ |
<br/>upasaṃharati | tasmāditi | kṛtijātīyasyeti | cikīrṣādhīna-
<br/>syetyarthaḥ |</p>
<p>raghuº ṭīº | jātyantaratvāditi | yadyapi vaijātye'pi
<br/>jīvanayoniyatnasya svato'rthapravaṇatve jñānatvāpattiḥ, arthāpravaṇasya ca
<br/>yatnatve mānābhāvaḥ | tathāpi sa eva nāsti mānābhāvāt |
<br/>bāhyasyevā''ntarasyā'pi pavanasyādṛṣṭavadātmasaṃyogādeva kriyotpatti-
<br/>sambhavāt | jñānamicchāṃ ca vinā yatnānutpādāt | suṣuptau ca
<br/>tadabhāvādityatra tātparyam | ekajātīyatve | vaijātyavirahe |
<br/>tasyāpi jīvanayoniyatnasyāpi | tatkāraṇatvaṃ yatnakāraṇatvaṃ | tathāpi
<br/>kathamicchādisiddhirata āha, jñānecchābhyāmiti | icchayā kṛte-
<note n="838.1"><p>athāpravaṇa iti 2 puº pāº |</p></note>
<note n="838.2"><p>śvāsādīti puº pāº |</p></note>
<pb n="839"/>
<br/>ricchāyāśca jñānena viṣayaniyama ityarthaḥ | sa ca saviṣayaḥ kṛti-
<br/>jātīyaśca | vastutastu kṛteriva jñānecchayorapi kāryajanakatvena sādhanaṃ
<br/>na punaricchākṛtyoḥ kāraṇatvena viṣayaniyāmakatvena veti na
<br/>kaścidapi doṣaḥ |</p>
<p><b>tārkikagarvavāhastvāha--nanu sapakṣavipakṣayordarśa-
<br/>nādarśanamātrasya śataśaḥ pravṛttāvapi vyabhicāropa-
<br/>lambhāt, tallakṣaṇasyānupalabdhavyabhicārasyāpi tathā-
<br/>bhāvasaṃbhāvanākrāṃtatvāt lakṣaṇāntaraṃ pratibaṃdhasya vaktu-
<br/>mucitam | taccopādhiviraho vā syāt, tadutpatti-
<br/>rvā, vipakṣe bādhakaṃ veti saṃkṣepaḥ, tatra na prathamaḥ,
<br/>adṛśyopādhyabhāvaniścayopāyābhāvāt | dṛśyenaivopā-
<br/>dhinā bhavitavyamiti ca niyamānupapatteḥ | nāpi
<br/>dvitīyaḥ, sā hyanvayavyatirekābhyāṃ niścīyate, tau
<br/>ca dṛśyaśarīravaccetananiṣṭhau vā syātām | upādhividhu-
<br/>radṛśyādṛśyasādhāraṇacetanamātraniṣṭhau vā | na prathamaḥ |
<br/>viṭapādau vyabhicārāt, prakṛtāsiddheśca | na dvitīyaḥ |
<br/>ghaṭādikāryavyatirekasamaye tatprayojakakulālavyati-
<br/>rekavad dṛśyacetanamātravyatirekasya niścetumaśakya-
<br/>tvāt | na hi kulālādidṛśyavyatirekasyāvaśyaṃ vyati-
<br/>reko viṭapādāvapi tathābhāvaprasaṃgāt | tarhi
<br/>santānāntarānumānamapi katham, kumbhakāravyatireke
<pb n="840"/>
<br/>dṛśyādṛśyacinmātravyatirekāmiddhivat svacittavyati-
<br/>reke'pi kampaṃ prati cinmātravyatirekāsiddheriticet |
<br/>na | vādāntaratvāt | yadāpi tat prastāvaḥ tadāpi
<br/>svadehe svaparasantānasādhāraṇacinmātrāvinirbhāga-
<br/>vṛttidṛśyadehamātrasyaiva pratyakṣānupalambhābhyāṃ kampaṃ prati
<br/>kāraṇatvapratīteḥ, paracittasyāpi kāraṇatvaṃ pratīyata
<br/>iti | nāpi tṛtīyaḥ | vipakṣe bādhakābhāvāt |
<br/>deśakālaniyamādīnāṃ svakāraṇāyātasannidhinā
<br/>kādācitkena pratiniyataśaktinā kāraṇenācetanenā-
<br/>pyupapatteriti |</b></p>
<p>śaṅkaº ṭīº | bauddhamutthāpayati, tārkiketi | vyabhicāropa-
<br/>lambhāditi | pārthivatvalohalekhyatvādāviti śeṣaḥ | tallakṣaṇasyeti |
<br/>avyabhicāritvalakṣaṇasyāvinābhāvasya niścetumaśakyatvāt tadatirikta-
<br/>mavinābhāvalakṣaṇaṃ vaktavyamityarthaḥ | upādhiviraho veti |
<br/>anaupādhikaḥ sambandho vā, kāryakāraṇabhāvo vā, vipakṣe bādhakavattvaṃ
<br/>vetyarthaḥ | sā hīti | tadutpattirityarthaḥ | kāryakāraṇabhāvo hi
<br/>tadutpattiḥ, sa cānyayavyatirekagamyaḥ | tau cānvayavyatirekau śarīriṇi
<br/>cetane sati kāryaṃ tamantareṇa neti vā pravartate cetane sati kāryaṃ na
<br/>tu tamantareṇeti vā pravartata iti vikalpārthaḥ | upādhividhuretyatro-
<br/>pādhiḥ śarīram | viṭapādāviti | śarīricetanamantareṇāpyaṅkurādi-
<br/>darśanādityarthaḥ | prakṛteti | tvadabhimatāśarīrikartrasiddherityarthaḥ |
<br/>ghaṭādīti | kulālādivyatirekaprayukto ghaṭādivyatireka iti yathā
<pb n="841"/>
<br/>sugrahaṃ tathā cetanavyatirekāt kāryavyatireko niścetumaśakya ityarthaḥ |
<br/>nanu kulālādivyatirekaniścayādeva cetanāntaravyatireko'pi niśceṣyata
<br/>iti sugraha eva cetanavyatireka ityata āha | na hīti | viṭapā-
<br/>dāvapīti | tatrāpi kulālādivyatirekagrahe cetanamātravyatireko
<br/>gṛhyeteti kāryatvahetostatraiva sakartṛkatvavyabhicāraḥ syādityarthaḥ |</p>
<p>taduktaṃ jñānaśriyā--</p>
<p><lg><l>dṛśyaścedvyatirekasiddhimanasā kartā samāśrīyate |</l>
<l>tattyāge'pi tathā tṛṇādikamiti vyaktaṃ vipakṣe kṣaṇam ||</l></lg></p>
<p><lg><l>kāryatvasya vipakṣavṛttihataye sambhāvyate'tīndriyaḥ |</l>
<l>kartā cedvyatirekasiddhividhurā vyāptiḥ kathaṃ setsyati ||</l></lg></p>
<p>kīrtirapyāha--</p>
<p><lg><l>“dṛśyaikavyatireko'yaṃ dṛśyādṛśyasamo yadi |</l>
<l>tṛṇādau vyabhicāraḥ syāddṛśyaikavyatirekataḥ ||</l></lg></p>
<p><lg><l>dṛśyābhāve'pyadṛśyasya dṛgādau yadi saṃśayaḥ |</l>
<l>tasyā'nyatrāpi śaṅkāyāṃ sandigdhavyatirekiteti” ||</l></lg></p>
<p>bauddhaḥ śaṅkate | kathaṃ tarhīti | yena ceṣṭayā tāvat paracitta-
<br/>santāno'numīyate, tatrāpi vyatireko durgraha eva yathā kulāla-
<br/>vyatireke tṛṇādau cetanamātravyatireko durgrahaḥ, tathā paradehaceṣṭāṃ
<br/>prati svacitta(vyatirekagraho'pi cinmātra)vyatirekasya durgrahatvādanvaya-
<br/>vyatirekābhyāṃ ceṣṭāṃ prati santānasya kāraṇatā na syādityarthaḥ |
<br/>bauddha eva pariharati | neti | arthāntarametadityarthaḥ | nanu tatrāpi
<br/>tadutpattigrahastvayā'vaśyaṃ vācya ityata āha | yadā'pīti |
<br/>svadehaceṣṭāṃ prati svacittasantānāvacchedakaśarīratvena kāraṇatāgraha-
<pb n="842"/>
<br/>kāle cinmātrāvacchedakadehatvena sāmānyenaiva kāraṇatāgraho'nvaya-
<br/>vyatirekābhyāmityarthaḥ | avinirbhāgo niyataḥ saṃśleṣaḥ | kampa iha
<br/>ceṣṭā | deśakāleti | yadi kartā na syādihedānīṃ kāryaṃ na
<br/>syādityanena vipakṣabādhakena vyāptirgrāhyā, tatra kartṛvyatirekaprayukto na
<br/>kāryavyatireko na vā kartranvayaprayuktastadanvayaḥ | kintu kāraṇāntarā-
<br/>nvayavyatirekaprayukta evetyarthaḥ |</p>
<p>raghuº ṭīº | tasyeti | adṛśyacetanasyetyarthaḥ | kampaśceṣṭā |
<br/>svadeha ityādi | ceṣṭākartavyatādijñānaviraheṇa svadehe ceṣṭāviraheṇa
<br/>ceṣṭātatkartavyatādijñānayoḥ kāryakāraṇabhāvagrahaḥ tathāvidhajñāna-
<br/>sāmānyavirahasya svadehe śakyagrahatvādityarthaḥ |</p>
<p><b>uttānollapitametat | vikalpatrayasyāpyupapatteḥ |
<br/>tathāhi catvāro jagati bhāvā bhavanti | virodhī
<br/>bahirvṛttiḥ sahavṛttirantarvṛttiśceti | na ca paṃcamaḥ prakāraḥ
<br/>kāṅkṣitumapi śakyate | virodhāvirodhayoḥ sāhityā-
<br/>sāhityayoḥ ādhikyānādhikyayoḥ parasparaniṣedharūpa-
<br/>tvāt | tatra dvayamatra nopādhitvena śaṅkanīyam |
<br/>kāryasyevākāryasyāpi vā sakartṛkatvaprasaṃgāt | na
<br/>cedamiṣṭam | akāryasya kāraṇavattāmātreṇa sahaja-
<br/>virodhe kārakaviśeṣasya karturanavakāśāt | nāpi
<br/>tṛtīyaḥ, tulyayogakṣemayoraviśeṣāt vyabhicāraśaṅkā
<pb n="843"/>
<br/>nāpādakatvācca | caturthastu syāt | so'pi na śarī-
<br/>rāntarbhūtavṛttiḥ, ceṣṭamānaśarīrahetukasyāpi kasyacida-
<br/>cetanapūrvakatvaprasaṃgāt | na cedamiṣṭaṃ, ceṣṭācetanayo-
<br/>ravinābhāvabhaṃgaprasaṃgāt | nāpi sahavṛttiḥ, deha-
<br/>syānupādhitve tasyāpyanupādhitvāt tayostulyayogakṣema-
<br/>tvāt | atathābhāve vā sahavṛttiniyamānupapatteḥ |</b></p>
<p>śaṅkaº ṭīº | samādhatte | vikalpeti | prakāratrayeṇāpi
<br/>pratibandhaḥ sugraha ityarthaḥ | anaupādhikatvamupapādayituṃ pīṭhaṃ racayati |
<br/>jagatīti | virodhī sādhanavirodhī | bahirvṛttiḥ sādhanavyāpakaḥ |
<br/>sahavṛttiḥ sādhanasamaniyataḥ | antarvṛttiḥ sādhanavyāpyaḥ | nanu
<br/>kathaṃ catvāra evetyata āha | virodhāvirodhayoriti | dvayamiti |
<br/>virodhī bahirvṛttiśceti dvayam | kāryasyaiveti | sādhanaṃ virodhī
<br/>cedupādhiḥ, sa sādhyavyāpakatve sati sādhyavyāpyo vācyaḥ, tathāca
<br/>sādhyavyāpyenopādhinā kāryavirodhinā'kāryasya gaganādereva sakartṛkatvaṃ
<br/>siddhyedityarthaḥ | sādhanavyāpakasyopādherdoṣamāha | akāryasyāpīti |
<br/>idamapi samavyāptābhiprāyameva | nanu bhavatvakāryamapi sakartṛkaṃ ko
<br/>doṣa ityata āha | akāryasyeti | yasya kāraṇavattvameva viruddhaṃ
<br/>tasya sakartṛkatvaṃ sutarāṃ viruddhamityarthaḥ | sādhanasahavṛttirupādhi-
<br/>rityatrāha | tulyeti | tarhi kāryatvena vā sakartṛkatvamanumīyatāṃ
<br/>tatsamaniyatenopādhinā veti na kaścidviśeṣa ityubhayathā'pyapekṣita-
<br/>siddhirityarthaḥ | nanvevaṃ sādhanasya sopādhitvaṃ syādevetyata āha |
<br/>vyabhicāreti | sādhyavyāpakena sādhanāvyāpakena copādhinā vyabhi-
<pb n="844"/>
<br/>cāraśaṅkā(bhi)dhānaṃ bhavet na tu sādhanasamaniyatenetyupādhipari-
<br/>bhāṣāmātramityarthaḥ | caturthastu syāditi | sādhanavyāpya ityarthaḥ |
<br/>śarīreti | śarīrajanyatvavyāpyaḥ kulālajanyatvādirityarthaḥ | ceṣṭa-
<br/>māneti | kulālajanyatvaṃ cetanapūrvakatvasya sādhyasya vyāpakaṃ cet, tadā
<br/>kuvindajanyapaṭādau tannivṛttyā cetanapūrvakatvaṃ nivartetetyarthaḥ | nanu
<br/>ceṣṭamānaśarīrahetukamapi cetanapūrvakaṃ māstu kintata ityata āha |
<br/>ceṣṭeti | sahavṛttiriti | śarīrasahavṛttirityarthaḥ | śarīrajanya-
<br/>tvavattadbhoktṛjanyatvādikamapi nopādhirityarthaḥ | tayoriti | deha-
<br/>tadupādhyorityarthaḥ | atathābhāva iti | tulyayogakṣematvābhāve
<br/>ityarthaḥ |</p>
<p>raghuº ṭīº | bhāvā dharmāḥ | tadvirodhī tadabhāvavyāpyaḥ |
<br/>tadbahirvṛttiḥ tatsahacaritatve sati tadabhāvasamānādhikaraṇaḥ | tatsaha-
<br/>vṛttiḥ, tatsamavyāptaḥ | tadantarvṛttistadviṣamavyāptaḥ | na cetyādi |
<br/>vyatirekiṇo hi dharmasya dharmāntaraṃ virodhi vā syādavirodhi vā,
<br/>tṛtīyaprakārābhāvāt | avirodhi ca tadavaśyaṃ tatsamānādhikaraṇaṃ
<br/>tacca tadabhāvasamānādhikaraṇaṃ na vā ? ādye bahirvṛttitvaṃ, antye ca
<br/>tadvyāpyatvaṃ, tatrāpi samavyāptatvaṃ viṣamavyāptatvaṃ veti dvayyeva gatiriti na
<br/>pañcamaprakārasambhava ityarthaḥ | tatra teṣu madhye | dvayaṃ kāryatvasya virodhi-
<br/>bahirvṛtti ca | atra sakartṛkatvasādhye | kāryatvasya virodhina
<br/>upādhitve | akāryasyaiveti | bahirvṛttestathātve | akāryasyāpīti |
<br/>sādhyaprayojakadharmasyaivopādhitvāt | na ca tena vināpi satastasmin
<br/>satyapyasato vā tatprayojakatvaṃ nāma | tulyayogakṣemayoḥ samaniyata-
<pb n="845"/>
<br/>vṛttyoraviśeṣāt | nyūnādhikadeśavṛttitvaviraheṇa lakṣaṇābhāvādupā-
<br/>dhitvavirahāt | samavyāpyasyaivopādhitvāt |</p>
<p>samaniyatavṛttyorekasya sādhyavyāpyatve'nyasyāpi tathātvaniyamādi-
<br/>tyartha ityanye |</p>
<p>dūṣakatābījābhāvamāha | vyabhicāreti | śaṅkā jñānaṃ |
<br/>śarīrāntarbhūtavṛttiḥ śarīrikartṛkatvanyūnavṛttiḥ kulālakartṛkatvādiḥ |
<br/>acetanapūrvakatvaṃ caitanyakartṛkatvābhāvaḥ | cetanākartṛkasya sakartṛkatva-
<br/>virodho'pi draṣṭavyaḥ, cetanasyaiva kartṛtvāt | tulyeti | ekasyopādhitvānu-
<br/>pādhitvayoritarasyāpi tathābhāvaniyamāt |</p>
<p><b>śarīrasya ca nopādhitvaṃ, kartravyāpakatvāt |
<br/>tatkāryatvasyopādhervidyamānatvāt | nāpyāyatanatayā
<br/>tathābhāvobhogopādhitvāt | nāpyupakaraṇaprāpakatayā
<br/>sākṣāt prayatnānadhiṣṭheyatopādhitvāt | anyathāpi
<br/>tatprāpteriti | nāpyadhikavṛttiḥ | śarīravinākṛtasya
<br/>kartuḥ svayamanabhyupagamāt | astu pākṣiko'bhyupagamaḥ,
<br/>tena na kāryatvamātrāt kartṛmatvasiddhiḥ, śaṃkitopādhi-
<br/>tvāt | na copādhereva tatsiddhiḥ, tasya svayaṃ saṃdigdhā-
<br/>siddhatvāditi cet | na | ubhayathāpyaśarīrikartṛvyava-
<br/>sthitiniyamāt | kiṃ tu kathaṃcidupādhimādāya sa
<br/>vyavatiṣṭhatām | yadvā kāryatvameveti sandehaḥ pari-
<br/>śiṣyate gatyantarābhāvāditi so'pi nivāryate |
<br/>na tāvat dehavyatireke'nityajñānasambhavaḥ, tayoḥ
<pb n="846"/>
<br/>kāryakāraṇabhāvaniyamāt | tato nityaṃ bhavet tataḥ
<br/>sarvaviṣayaṃ ca niyataviṣayatāyā anityatvena vyāpa-
<br/>nāt viṣayaniyamasya sāmagrīśaktisamavadhānādhīnatayā
<br/>nityāttasyāḥ savyāpyamupādāya nivartamānāyā anitye
<br/>viśrāmāt | sarvagocare ca jñāne cikīrṣāprayatnayorapi
<br/>tathābhāvaḥ, tadekaviṣayatvāttayoḥ | tathā ca kaṃci-
<br/>dupādhimādāyāśarīrapūrvakamapi kiṃcideva kāryaṃ kartṛ-
<br/>pūrvakaṃ bhaviṣyatīti śaṃkāpiśācyā kvāvakāśaḥ | eva-
<br/>manyatrāpyanayā diśā upādhiśaṃkā nirākaraṇīyeti
<br/>nirupādhisambandhasiddhiḥ | vipakṣasambhave ca sādhana-
<br/>prayuktasādhyasadbhāvasiddhau sādhyābhāvaprayuktasādhanābhāva-
<br/>lakṣaṇasya vyatirekasyāpi siddheḥ na tadarthaṃ pṛthagapekṣeti |</b></p>
<p>śaṅkaº ṭīº | nanu śarīrajanyatvameva tarhyupādhiḥ syādata āha |
<br/>śarīrasya ceti | sakartṛkatve sādhye śarīrajanyatvaṃ nopādhiḥ, kartṛtve
<br/>vā sādhye śarīritvaṃ nopādhiḥ, ubhayatrāpi śarīraniṣpādyakārya-
<br/>viśeṣasyopādhitvānnopādheḥ sādhyavyāpakatetyarthaḥ | kartuḥ śarīrāpekṣā
<br/>kimāyatanatvena sahakāryantarasannidhāpakatvena vā, nādya ityāha |
<br/>bhogopādhitvāditi | dvitīye tvāha | sākṣāditi | yatra
<br/>karttā sākṣātprayatnenādhiṣṭhātuṃ na śakyate tatraivopakaraṇaprāpakatayā
<br/>śarīrāpekṣā, īśvare tu na bhogo yena bhogāyatanatayā śarīramapekṣeta,
<br/>na vā tatprayatnāviṣayaḥ kiñcit, yena tatprāpakatayā śarīramapekṣete-
<br/>tyarthaḥ | anyathāpīti | sākṣātprayatnenāpītyarthaḥ | adhikavṛttiriti |
<pb n="847"/>
<br/>śarīrāpekṣayā adhikavṛttirityarthaḥ | aśarīreti | śarīrādhika-
<br/>vṛttirupādhiḥ, sakartṛtvasya sādhyasya vyāpakatve sati vyāpyo'pi
<br/>vācyastathā ca śarīravinākṛtasyāpi kartṛtvamāyātamatastvayā'pa-
<br/>siddhāntabhayena naitādṛśa upādhirvācya ityarthaḥ | nanu śarīrādhika-
<br/>vṛttirupādhirniścito nocyate yena tadbalādaśarīrī kartā siddhyet,
<br/>api tu sandigdhopādhirasāvityāha | astviti | tatprayojanamāha |
<br/>teneti | nanu sādhyasya sakartṛkatvasya vyāpyo'pyupādhiriti tadbalā-
<br/>daśarīrasyāpi kartṛtvaṃ setsyatīti sa evāpasiddhāntastavetyata āha |
<br/>na ceti | tvayā tasyopādhitvaṃ na svīkriyate yena tadbalāt sādhyaṃ
<br/>siddhyedityarthaḥ | nobhayathāpīti | śarīrādhikavṛtterupādhitve'nupādhitve
<br/>vetyarthaḥ | yadi tasyopādhitvaṃ tadā tadbalādevāśarīrī kartā siddhaḥ |
<br/>anupādhitve tu nirupādheḥ kāryatvādeva hetoḥ kṣityādāvaśarīrī
<br/>kartā siddha iti bhāvaḥ | kimatra tattvamiti nirddhārayituṃ vimṛśati |
<br/>kintviti | upādhibalādvā syādaśarīrī kartā nirupādhihetubalā-
<br/>dveti sandeha ityarthaḥ | so'pi sandehopi | upādhiśaṅkāhyaśarīra-
<br/>pūrvakamapi kiñcitkāryaṃ sakartṛkameva syāditi śaṅkāmāpādayet
<br/>sa ca na sambhavati aśarīre'pi kartari siddhe tasya jñānecchā-
<br/>prayatnānityāḥ sarvaviṣayāśca vācyāstathā ca yat kāryamakartṛkatvena
<br/>śaṅkyate tadupādānamapi tajjñānādibhirviṣayīkartavyamiti kutaḥ
<br/>kāryasya kasyāpyakartṛtvaśaṅketi na tāvaddehavyatirekeṇetyādi phakki-
<br/>kārthaḥ | evamiti | virodhīsahavṛttirityādivikalpa (sakartṛkā-
<br/>dvipakṣāt kāryatvasya hetorvyāvṛttirityādivikalpa) catuṣṭayamukhenetyarthaḥ |
<br/>nirupādhīti | yat kāryaṃ tat sakartṛkamiti pratibandhasiddhirityarthaḥ |
<pb n="848"/>
<br/>nanvākāśāderasakartṛkādvipakṣāt kāryatvasya hetorvyāvṛttirupadarśanīyā
<br/>bhavatītyata āha | vipakṣeti | vyatirekiṇo dharmasyānvayavyāpte-
<br/>rvyatirekavyāpyatvādanvayadarśanenārthādvyatireko'pi darśita evetyarthaḥ |</p>
<p>raghuº ṭīº | astu śararikartṛkatvamapyupādhirata āha | śarī-
<br/>rasya ceti | śarīrikartṛkatvasyetyarthaḥ | kartravyāpakatvāt sakartṛka-
<br/>tvāvyāpakatvāt mānābhāvāditi bhāvaḥ | atha śarīrasāpekṣeṇaiva
<br/>kuvindādinā kartrā paṭādikāryajananādavaśyaṃ sakartṛkatvasya śarīri-
<br/>kartṛkatvamata āha | taditi | tatkāryatvasya śarīrakāryatvasya |
<br/>upādherniyāmakasya śarīrajanye paṭādau janayitavye sahakāritvena
<br/>kartā śarīramapekṣate na tu tadajanye viṭapādāvityarthaḥ | kartu-
<br/>rāyatananiyamāttathāttvaṃ nirākaroti | nāpīti | bhogaviti,
<br/>bhogādijananārthaṃ karturāyatanāpekṣā na tu kartṛtvārthameva | nityasya
<br/>kṛtyādestadanapekṣatvāt | upakaraṇādhiṣṭhānārthaṃ tadapekṣāṃ nirā-
<br/>karoti | nāpīti | nāpyadhikavṛttiḥ | śarīrakartṛkatvābhāva-
<br/>vadvṛttiḥ | tādṛśasyopādhitve tata evāśarīrakartṛsiddhau tavāpa-
<br/>siddhānta ityāha | śarīreti | sandigdhāsiddhatvaṃ sādhyavyāpyatva-
<br/>sandehena | ubhayathā tādṛśasya sādhyavyāpyatve tata eva sādhyāvyāpyatve
<br/>nirupādheḥ kāryatvādeveti | so'śarīrī kartā | kāryatvameveti |
<br/>ādāyetyanuṣajyate | śaṅkāpiśācyā iti | nanu sādhyavyāpakatve
<br/>sati sādhanāvyāpakatvamevopādhitvaṃ sādhyavyāpyatvasya dūṣakatāyāmaprayo-
<br/>jakatvāt | tathā ca śarīrikartṛkatvātiriktavṛttiśarīrajanyatvādika-
<br/>mevopādhiriti kathamaśarīrikartṛsiddhiriti cet | na | kāryatvasya
<pb n="849"/>
<br/>lāghavena kartṛjanyatāvacchedakatvena sādhyavyāpyatvāt tadavyāpakatvena
<br/>sādhyāvyāpakatvavicāraṇācceti |</p>
<p><b>dvitīye'pi śravaṇasampuṭamavadhāya kalakalastyajya-
<br/>tām | tathāhi daṇḍādiṣūdāsīneṣu dṛśyo'dṛśyo vā
<br/>(nānā) kārakavyāpārāvinirbhāgavṛttiścetano nivṛtto
<br/>na veti tvameva praṣṭavyaḥ | na cet, kutaḥ kāraṇānyu-
<br/>dāsate | nivṛttaścet kathamadṛśyavyatirekasaṃśayaḥ |
<br/>tathāpi yādṛśasyānvayaḥ tādṛśasya vyatireko'pi
<br/>upayujyata, iti cet | ko'tra vipratipadyate, kāraka-
<br/>prayokturubhayatrāpi tulyatvāt | dehī tādṛśa iti
<br/>cet ? ko'syārthaḥ ? kiṃ deha-(dehavyāpārasaṃpādana-)
<br/>dvāraiva sarvāṇi kārakāṇi prayuṅkte cetanaḥ, āho
<br/>dehaṃ prayuñjāna eveti | na pūrvaḥ, dehasyāpi kāraka-
<br/>tayā dehāntaraprayojyatāyāmanavasthānāt | na dvitīyaḥ
<br/>viṣaśakalacālanādau vyabhicārāt | dehaṃ dhāraya-
<br/>nniti cet ? so'yaṃ deho dhāryaḥ kiṃ kārakatayā tat-
<br/>kārakāntaraprayogārthaṃ ? atha svakarmopāttatāmātreṇa ?
<br/>prathame na virodhaḥ | dehasya kvacit kāryakārakatayā-
<br/>'dhiṣṭhānaniyamāt | yatra tu na tat kārakaṃ tatrāpi
<br/>tadadhiṣṭheyamiti kaścetano'bhidadhyāt | dvitīye'pi
<br/>yaḥ sākṣādadhiṣṭhātumaśaktaḥ sa sākṣādadhiṣṭheyamupādāya
<pb n="850"/>
<br/>tta prayuñjīta, natvekasya sākṣādadhiṣṭhānāyogyamanya-
<br/>syāpi tatheti niyamaḥ | deha eva vyabhicārāt |
<br/>tṛtīye tvajāgalastanakalpaḥ kāyo nopayuktāṃśavivecane
<br/>svaṃ niveśayati, yathā dhūmamātraṃ prati tārṇadahanānvaya-
<br/>vyatirekayorālokavatteti | yadi cākārakasyāpyatat-
<br/>prayo[gadvāra]jaka<sup><small>1</small></sup>syāpi avaśyamapekṣā syāt, ya eva
<br/>kulālakāyavān ghaṭasya karttā sa eva karabhaśarīra-
<br/>vānapi daṇḍādīn prayuñjīta, na khalu svakarmopāttatā-
<br/>mātreṇa karabhakumbhakāraśarīrayoḥ kaścidviśeṣaḥ | kārya-
<br/>viśeṣe kāyaviśeṣo'nupayogyapekṣaṇīya iti cet ?
<br/>tatra kārye'nupayuktaścāvaśyāpekṣaṇīyaśceti vyāghātaḥ |
<br/>avyāghāte vā kumbhe kartavye karabhaśarīramapyavaśya-
<br/>mapekṣaṇīyamaviśeṣāditi | tasmāt sandaṃśavadayaḥ-
<br/>piṇḍavat<sup><small>2</small></sup> kārakatatprayojakatayaiva<sup><small>3</small></sup> śarīrādhiṣṭhāna-
<br/>niyamo na tu śarīratvenaiva | na ca śarīrasya sarvatra
<br/>kārye kārakatvaṃ tatprayojakatvaṃ veti | evaṃ tarhi na
<br/>pratiniyatadehādhiṣṭhātṛsiddhiḥ | aṅkurādikārakā-
<br/>dhiṣṭhātrāpi tatsiddheriti cet | na | vādāntaratvāt |
<note n="850.1"><p>kasyāpi dehasyeti 2 puº pāº |</p></note>
<note n="850.2"><p>ayaḥpiṇḍe, iti 1 puº pāº |</p></note>
<note n="850.3"><p>kārakaprayojakatayaiveti 2 puº pāº |</p></note>
<pb n="851"/>
<br/>yadāpi tatprastāvaḥ, tadāpi na kāryamātreṇa kārakā-
<br/>dhiṣṭhānamātreṇa vā tadanumānaṃ, tataḥ kartṛmātrasiddheḥ,
<br/>kiṃ tu harṣabhayaśokasmitādiliṅgaistānunnīya tairbhoktu-
<br/>ranumānamiti na kiṃcidetat |</b></p>
<p>śaṅkaº ṭīº | dvitīye'pīti | dṛśyādṛśyacetanasādhāraṇyena
<br/>tadutpattigraho na śakya ityatretyarthaḥ | kārakavyāpārā'vinirbhāga-
<br/>vṛttiriti | kārakavyāpāraniyata ityarthaḥ | nivṛttaścediti | nūna-
<br/>madṛśyacetanavyatireko'pi tatra tvayā vācya iti na vyatirekasaṃśaya
<br/>ityarthaḥ | nanu tatra daṇḍādivyāpāre śarīricetanasyānvaya iti vyati-
<br/>reko'pi tasyaiva vaktavya iti śaṅkate | tathā'pīti | gūḍhābhisandhiḥ
<br/>pariharati | ko'treti | uktamāśayamākṣeptāha | dehīti | āśaya-
<br/>mudghāṭayati | kimiti | cetanasya dehitvaṃ sarvatra kārye na prayojaka-
<br/>miti samudāyārthaḥ | viṣeti | tatra dehaprayukterabhāvādityarthaḥ |
<br/>sugamamanyat | deha eveti | caitradeho maitrānadhiṣṭheyo'pi caitrādhiṣṭheya
<br/>eveti vyabhicāra ityarthaḥ | upayuktāṃśeti | kārakavyāpārastādṛśaṃ
<br/>dehamantareṇaivetyarthaḥ | yatheti | dhūmamātraṃ prati tārṇadahanānvayavyati-
<br/>rekayorupayuktāṃśavivecane kartavye yathā''lokavattā svamātmānaṃ na
<br/>niveśayati svaprayojakatvāt, tathā kāryaṃ prati cetanasyānvayavyatirekayoḥ
<br/>śarīravattā'pyaprayojikaivetyarthaḥ | atraiva vipakṣe daṇḍamāha | yadi ceti |
<br/>ekasyātmano'dṛṣṭavaśāt (kulālavat) kulālakarabhaśarīropagrahaḥ
<br/>sambhāvyata eva tathā(ca) karabhaśarīrāvacchedenāpi tasyātmano ghaṭakartṛtvaṃ
<br/>prasajyetetyarthaḥ | atatprayojaketi | akārakavyāpāratvādevetyarthaḥ |
<pb n="852"/>
<br/>nanu ghaṭakartṛtve kulālaśarīropagrahaḥ prayojako na tu karabhaśarī-
<br/>ropagraho'pīti śaṅkate | kāryaviśeṣeti | kāryasyāprayojakatvam,
<br/>apekṣaṇīyatvaṃ ceti vyāhataṃ, svakarmopāttatvamātreṇa tadavacchedakatve<sup><small>1</small></sup>
<br/>doṣasyoktatvādityarthaḥ | avyāghāta iti | karmopāttatāmātreṇaivā-
<br/>pekṣaṇīyatva ityarthaḥ | kārakatve sandaṃśo dṛṣṭāntaḥ, <sup><small>2</small></sup>kārakāśrayatve'yaḥ-
<br/>piṇḍaḥ | nanu kṣityādāvapi śarīraṃ kārakameva kārakaprayojakaṃ
<br/>vetyata āha | na ceti | pūrvaṃ nirastatvādityarthaḥ | nanvevaṃ kiṃ
<br/>kulālādinā īśvareṇaiva ghaṭādinirvāhādityāha | evamiti |
<br/>vādāntaratvāditi | īśvaraḥ siddha eva sa eva tu sādhayitumupakrāntaḥ,
<br/>kimadhunā kulādikartṛtvasādhanenetyarthaḥ | nanvevaṃ dṛśyamānasyāpi
<br/>kartṛtvaṃ na samāhitamiti mahānayamapakarṣa ityata āha | yadāpīti |
<br/>ghaṭādikartṛtvena kulālādyātmā na sādhyate yeneśvareṇānyathā siddhiḥ
<br/>syāt, kintu smitaruditakampaharṣabhayaśokādīnyunnīya tadādhāra-
<br/>kulālādyātmasiddhirityarthaḥ |</p>
<p>raghuº ṭīº | avinirbhāgavṛttiḥ niyataḥ | yadyapyadṛśyasyā-
<br/>śarīriṇo nityajñānecchākṛtimato nivṛttirasambhāvitaiva, tathāpi
<br/>tattatkāryaviśeṣakartṛviśeṣāṇāmanvayavyatirekābhyāṃ jāyamānaḥ kārya-
<br/>kāraṇabhāvasya grahaḥ kāryatvakartṛtvābhyāṃ taṃ paricchinatti, asati
<br/>bādhakāvatāre viśeṣānvayavyatirekābhyāmeva sāmānyataḥ kāryakāraṇa-
<br/>bhāvagrahāt, tathaivānvayavyatirekāt | pratipādayanti ca pratiśākha-
<note n="852.1"><p>tatprayojakatva iti 2 puº pāº |</p></note>
<note n="852.2"><p>kārakavyāpārāśrayatve iti 2 puº pāº |</p></note>
<pb n="853"/>
<br/>mīśituḥ śrutayo jagatkartṛtvādikaṃ, na ca tāsāmasati balavattare
<br/>bādhake svārthahānirucitā | sādhita ca siddhārthaprāmāṇyaṃ, aviśiṣṭaśca
<br/><sup><small>1</small></sup>svargādibodhikānāmiva tāsāmapi vidhisamabhivyāhāraḥ, tatra
<br/>tatreśvaramupāsītetyādiśravaṇāt |</p>
<p>etena jñānatvādyavacchinnaṃ prati ātmanaḥ<sup><small>2</small></sup> śarīrādeḥ, icchā
<br/>tvādyavacchinnaṃ prati ca jñānasya, kṛtitvāvacchinnaṃ prati cecchāyā,
<br/>lāghavena kāraṇatvāvadhāraṇāt na nityajñānādisiddhiriti parāstam |</p>
<p>lāghavamātrabalapravṛttenānupajīvyena mānena tādṛk śrutisahasra-
<br/>bādhāyogāt, pratyuta tadvirodhādanantāyāḥ paṭatvaghaṭatvādyavacchinnaṃ prati
<br/>tantukapālādigocarajñānatvādinā kāraṇatāyā durvāratvāt, daivavaśa-
<br/>sampannakhaṇḍapaṭādikaṃ prati ca kuvindādijñānādīnāmajanakatvāt |
<br/>jñānāderjanyatve'vacchedakakoṭaujanyatvānupraveśasyaivocitatvāt | athaiva-
<br/>mānandamayatvādiśruterānando'pi nityo bhagavati bhave bhavediti
<br/>cedbhavatyeveti brūmaḥ |</p>
<p>viṣeti | vināpi śarīraprayuktiṃ dhyānādeva tajjananādityarthaḥ |
<br/>yaḥ sākṣāditi | īśvarastu sākṣādeva sakalakārakādhiṣṭhānaśakta
<br/>ityarthaḥ | deha eveti | caitreṇa sākṣādanadhiṣṭhitasyāpi maitradehasya
<br/>maitreṇa sākṣādadhiṣṭhānāt | kintvityādi | harṣabhayaśokānāṃ yāni
<br/>smitakamparuditāni liṅgāni taiḥ | tān harṣabhayaśokān | unnīyeti |
<br/>kvacittānyunnīyeti pāṭhaḥ | sa ca yatra smitādīnyapi liṅgonneyāni
<br/>tatparatayā kathañcitsaṅgamanīyaḥ |</p>
<note n="853.1"><p>yajñādyaṅgādi 3 puº pāº |</p></note>
<note n="853.2"><p>ātmamana iti 2 puº pāº |</p></note>
<pb n="854"/>
<p><b>tṛtīye'pīrṣyākaṣāye cakṣuṣī nimīlya nyāyānu-
<br/>sāraḥ śrūyatām | iha jagati nāstyeva tatkāryaṃ nāma,
<br/>yatkāracakramavadhīryātmānamāsādayedityavivādam |
<br/>tacca sarvaṃ cetanopahitamaryādam | anyathā tallakṣaṇa-
<br/>vyavasthā'nupapatteḥ | tathā hi ādheyakārakopahita-
<br/>maryādamadhikaraṇasya rūpam | ādhāratvāt | apane-
<br/>yāpagantṛkārakopahitaṃ ca svarūpamapādānasya | tada-
<br/>vadhitvāt | karaṇībhūtakarmopahitaṃ ca rūpaṃ sampra-
<br/>dānasya | tadabhipreyatvāt | karaṇopahitaṃ ca rūpaṃ
<br/>karmaṇaḥ | tadvyāpyatvāt | kartrupahitaṃ ca rūpaṃ karaṇasya |
<br/>sākṣāttadvyāpāraviṣayatvāt | samastakārakopahitaṃ ca
<br/>rūpaṃ kartuḥ | tatprayojakatvāt | jñānacikīrṣāprayatnā-
<br/>dhāratvavyavasthiteśca na cakraketaretarāśrayadoṣaḥ | evaṃ
<br/>sati kartṛvyāvṛttestadupahitasīmasamastakārakavyāvṛttā-
<br/>vakārakakāryotpattiprasaṅga iti sthūlaḥ pramādaḥ |</b></p>
<p><b>bhavedevaṃ yadi kartrā kārakamātrasya vyāptiḥ syāt,
<br/>saiva tu kuta iti cet | kutaḥ punaravyāptiḥ, na hi
<br/>ṣaḍbhyo'nyat kartranupahitaṃ kārakamasti, na caiṣāmeva
<br/>kartrupadhānaśūnyaṃ lakṣaṇamasti, ekaikamapohya śeṣataḥ
<br/>kāryasambhāvanāyāṃ sarvāpohasambhāvanāprasaṅgāt | na
<br/>ca samastaviśeṣāpohe sāmānyasthitiḥ, yataḥ ṣaḍkāraka-
<br/>vyāvṛttāvapi kārakamātrataḥ kāryapratyāśā syāt,
<pb n="855"/>
<br/>ekapravṛttau tu sarvapravṛttirapratyūheti śṛṅkhalābandhena
<br/>vyavasthiteḥ |</b></p>
<p>śaṅkaº ṭīº | tṛtīye'pīti | vipakṣe bādhakavattvaṃ yat prati-
<br/>bandhalakṣaṇaṃ tatretyarthaḥ | ādhāramārabhya kartṛparyantaṃ ṣaṇṇāṃ kārakatvaṃ
<br/>vyutpādya kartradhīnā taditarakārakavyāpāraparamparā, ato na kartāra-
<br/>mantareṇa kāryotpattiriti | vipakṣe vādhakamāha | ādhāratvā-
<br/>diti | ādhriyante guṇakarmādayo'sminnityādhārastaṃ cāntareṇa kāryā-
<br/>nupapattestatkārakamityarthaḥ | apaneyeti | apaneyastyājyo vṛkṣādiḥ |
<br/>apagantṛ parṇādi, tathā ca vṛkṣātparṇaṃ patatītyatra vibhāgakriyāyāṃ
<br/>vṛkṣasya parṇasya ca kārakatvam | tadavadhitvāditi | tannirūpyatvā-
<br/>dityarthaḥ | yadvā apaneyaṃ yadapagantṛ parṇādi tadupahitaṃ tadviśiṣṭaṃ
<br/>svarūpamapādānasyetyarthaḥ | tadavadhitvāditi | apanayarūpakriyāvadhi-
<br/>tvādityarthaḥ | karaṇībhūteti | karmaṇā yamabhipraiti sa sampradānamiti
<br/>sūtrānusāreṇa sampradānasvarūpamāha | karaṇībhūteti | viprāya gāṃ
<br/>dadātītyatra dānakriyāṃ prati viprasya kārakatvaṃ tamantareṇa dāna-
<br/>kriyānupapatteḥ | ata eva brāhmaṇasvīkaraṇāntastyāgo dānamiti
<br/>vṛddhāḥ | tadabhipreyatvāditi | deyasvatvabhāgitvena dāturabhiprāya-
<br/>viṣayatvādityarthaḥ | <sup><small>1</small></sup>karaṇopahitamiti | karaṇanirūpyamityarthaḥ |
<br/>tadevāha | tadvyāpyatvāditi | karaṇavyopāraviṣayatvādityarthaḥ | kartrupa-
<br/>hitamiti kartṛnirūpyamityarthaḥ | tadevāha | sākṣāditi | kartṛ-
<br/>vyāpāraviṣayaḥ karaṇamityarthaḥ | sākṣāditi karmavyāvartanāya, karmaṇo'pi
<note n="855.1"><p>karaṇopasthitamiti 3 puº pāº |</p></note>
<pb n="856"/>
<br/>kartṛvyāpāryatvaṃ parantu karaṇadvāreti bhāvaḥ | samastakārakopahitamiti |
<br/>samastakārakanirūpyamityarthaḥ | tadevāha | tatprayojakatvāditi |
<br/>itarakārakaprayoktṛtvasya kartṛlakṣaṇatvādityarthaḥ | nanu kartṛnirūpyaṃ karaṇaṃ
<br/>karaṇanirūpyaṃ karma karmanirūpyaśca karteti cakrakam | evaṃ kartṛnirūpyaṃ
<br/>karaṇaṃ karaṇanirūpyaśca kartetyanyonyāśraya ityata āha jñāneti |
<br/>upādānagocarāparokṣajñānacikīrṣākṛtimatvaṃ kartṛtvamityanena prakāreṇa
<br/>karturlakṣaṇe karaṇādinirūpyatvaṃ nāstīti na cakrakādirityarthaḥ |
<br/>idānīṃ vipakṣabādhakaṃ sphuṭayati | evaṃ satīti | pramāda iti |
<br/>kartāramantareṇa kāryamabhyupagantuḥ pūrvapakṣiṇa iti śeṣaḥ |</p>
<p>nanu yat kārakaṃ tat sarvaṃ karturvyāpāraviṣaya eveti na vyāptirataḥ
<br/>kiñcit kārakaṃ kartravyāpāryamastu tata eva cāṅkurādirityāha |
<br/>bhavedevamiti | na hīti | ṣaṭsu kārakeṣu tāvatkartrapekṣā darśitaiva,
<br/>tadanyattu kārakaṃ nāstyevetyarthaḥ | nanveteṣveva madhye kiñcitkartrvyāpārya-
<br/>mastvityāha | na caiṣāmiti | nanu kartāramantareṇāpi kāryaṃ
<br/>syādityata āha | ekaikamiti | tarhi karmāntareṇa karaṇamantare-
<br/>ṇetyapi sambhāvyetetyarthaḥ | karaṇakāraṇanirūpyaṃ ca parasparasahakāritā
<br/>śṛṅkhalārthaḥ |</p>
<p>raghuº ṭīº | ādheyeti | ādheyaṃ yatkārakaṃ kartṛkarmānyatarat
<br/>tadupahitam | ādhāratvāt | kartṛkarmānyataradvārā kriyāśrayatvāt |</p>
<p>tathā ca vṛddhāḥ</p>
<p><lg><l>kartṛkarmavyavahitāmasākṣāddhārayatkriyām |</l>
<l>upakurvat kriyāsiddhau śāstre'dhikaraṇaṃ smṛtamiti ||</l></lg></p>
<pb n="857"/>
<p>apaneyeti | apaneyastyājyo vṛkṣādiḥ | apagantā khagādiḥ |
<br/>tadavadhitvāt | vibhāgāvadhitvāt<sup><small>1</small></sup> | svabhinnakartṛkatyāgajanya-
<br/>vibhāgāśraya eva ca vibhāgāvadhiḥ, apādānañca tyaktari khagādā-
<br/>vavadhyādivyavahāravirahāt | karaṇībhūteti | karaṇībhūtena karmaṇā
<br/>upahitaṃ karmaṇaḥ karaṇopahitatvāt karaṇasya kartrupahitatvāttadupa-
<br/>hitasya saṃpradeyasya kartṛghaṭitatvamiti bhāvaḥ | tadabhipreyatvāt | tena
<br/>karmaṇā deyadravyena dāturabhipretatvāt | tathā ca pāṇinisūtram | karmaṇā
<br/>yamabhipraiti sa sampradānamiti | atra karmaṇeti tṛtīyayā karaṇatvaṃ
<br/>pratyāyyate | tyaktustyajyamānasvatvabhāgitvenoddeśyatvamapi cetanopahitameva
<br/>tyāgaviśeṣaścātra grāhyaḥ, kretari sampradānavyavahāravirahāt | tadvyāpya-
<br/>tvāt tadvyāpāraviṣayatvāt | sākṣāditi, karmavyavacchedāya | nanu
<br/>sākṣātkartṛvyāpāryaṃ karaṇaṃ karaṇavyāpyaṃ karma karmaprayojakaśca karteti
<br/>cakrakaṃ, evaṃ sākṣātkartṛvyāpāryaṃ karaṇaṃ karaṇaprayoktā ca karteti
<br/>anyonyāśraya ityata āha | jñānacikīrṣetyādi | nanu jñānādi-
<br/>mataḥ kāryyamātraṃ prati janakatvasyāsiddhau tadghaṭitamūrtikasya kāraka-
<br/>viśeṣasyāpi na tathātvaṃ sarvaṃ ca kārakaṃ na cetanopahitaṃ, tathāhi
<br/>paramparayā kriyāśrayatvamadhikaraṇatvam | parakīyakriyājanyavibhāgā-
<br/>śrayatvamevāpādānatvam | ata eva vṛkṣāt parṇaṃ patatītyādāvapi
<br/>vṛkṣāderapādānatvaṃ vibhāgāvadhitvamevāpādānatvaṃ avadhitvaṃ ca sambandha-
<br/>viśeṣaḥ sa ca kvacidevānubhavabalādityapi kecit |</p>
<note n="857.1"><p>tādṛśavibhāgāvadhitvāditi 2 | 3 puº pāº |</p></note>
<pb n="858"/>
<p><b>atha mataṃ tavaiveyaṃ prakriyā, asmākaṃ tu kāryeṇānu-
<br/>vihitabhāvābhāvaṃ cetanamacetanaṃ vā kāraṇamucyate |
<br/>saṃhatau tu sarvaṃ svapradhānam | upādānetaravyavasthā tu
<br/>kathañciditi cet | na | tathāpi nirupādānatvapra-
<br/>saṅgāt | jātipratiniyatahetutvena tadavaśyamabhyupeyaṃ,
<br/>tasya pramāṇasiddhatayā'pahnotumaśakyatvāditi cet | na,
<br/>upādānamātrasya taddhetutve nimittavaicitryepyekajātī-
<br/>yatvaprasaṅgāt | nirnimittaṃ vā prasajyeta, upādānādeva
<br/>tathāvidhāttadupapatteḥ | na kiñcidekamekasmāt, sāmagryāḥ
<br/>sarvasambhava iti cet | kuta etat | nimittasahita-
<br/>syaivopādānasya pratyakṣānupalambhābhyāṃ kāraṇatvāva-
<br/>dhāraṇāditi cet | na | dṛśyamātraviṣayatvāttayoḥ |
<br/>dṛśyatvaṃ tasya kathañcidavivakṣitamiti cet | na |
<br/>cetane'pi tathā kiṃ na syāditi | tasmādupādāna-
<br/>nimittayoryathā parasparasahitayoreva kāryaśaktistathā
<br/>cetanācetanayorapītyekanivṛttāvitaranivṛttiprasaṅgaḥ |</b></p>
<p><b>api ca mṛtpiṇḍadaṇḍādiṣu svavyāpāre pāratantryaṃ
<br/>tāvanniyamenopalabhyate, tadidaṃ daṇḍāditvamātrānubaddhaṃ
<br/>vā syāt, adṛṣṭaviśeṣopagrahānubaddhaṃ vā, acaitanya-
<br/>mātrānubandhaṃ veti nipuṇaṃ nirūpaya |</b></p>
<p>śaṅkaº ṭīº | iyamiti | sarvakārakasamavadhānaniyamaprakriye-
<br/>tyarthaḥ | asmākamiti | arthavyatireke kartrādisamavadhānaniyama
<pb n="859"/>
<br/>ityarthaḥ | upādānetaravyavastheti | samavāyyasamavāyinimittāpekṣā tu
<br/>niyatetyarthaḥ | evaṃ sati kāryamupādānaṃ nāpekṣetetyāha | tathā-
<br/>pīti | pṛthivījātīyakāryaṃ pṛthivījātīyasamāyikāraṇakameveti
<br/>vyavasthā nirupādānatve na syādityāha | jātipratiniyateti | evaṃ
<br/>sati upādānamātrameva kāraṇamastu kiṃ nimittakāraṇena tathā ca
<br/>daṇḍavemādinimittavaicitrye'pi ghaṭapaṭādīnāmekajātīyatvaprasaṅga
<br/>ityata āha | upādānamātrasyeti | tathāvidhāt--vicitrāt |
<br/>tadupapatteḥ--kāryavaicitryopapatteḥ | ekamātrakārakatve satatotpattiprasa-
<br/>ṅgātsāmarthyāpekṣetyāha | na kiñciditi | sāmyamāpādayituṃ pṛcchati |
<br/>kuta etaditi | pratyakṣānupalambhābhyāmanvayavyatirekābhyāṃ punaḥ sāmyā-
<br/>pādanāmāha | dṛśyamātreti | cetane'pīti | tatrāpi dṛśyatvāteha-
<br/>tsyajyatāmityarthaḥ | prakṛtamupasaṃharati | tasmāditi | acetanatvāva-
<br/>cchedenaiva pāratantryamatastadavacchedenaiva cetanādhiṣṭheyatvaṃ tena paramāṇva-
<br/>dṛṣṭādīnāmapi cetanādhiṣṭheyatvamavaśyaṃ vācyaṃ na cāsmadādibhistadadhi-
<br/>ṣṭhānaṃ sambhavatīti īśvarastadadhiṣṭhātā'vaśyaṃ svīkartavya ityabhidhātuṃ
<br/>pīṭhamāracayati | api ceti |</p>
<p>raghuº ṭīº | karaṇatvaṃ na kartṛvyāpāryatvaṃ guṇakarmaṇoratathātva-
<br/>prasaṅgāt, parantu vyāpāravatkāraṇatvādikaṃ na vā karaṇatvena kāraṇatvaṃ
<br/>mānābhāvāt, parantu kāryaviśeṣaṃ prati kāraṇatāvacchedakatattadrūpeṇa |
<br/>karmatvaṃ ca parasamavetakriyāphalaśālitvādikaṃ sampradānādikaṃ ca vinā
<br/>kāryasāmānyotpattistavāpyanumatā niruktayośca karaṇādhikaraṇayo-
<br/>rvyatireko na kvacidapi kārye'smākamapītyāśayavānāśaṅkate |
<pb n="860"/>
<br/>atheti | kimasmadādyakartṛkaṃ kāryajātaṃ sarvathaiva bhavatāmakartṛkaṃ ?
<br/>netyāha | saṃhatau ceti | svapradhānaṃ svīye vyāpāre pradhānaṃ kartṛ |</p>
<p>tathā cāhuḥ |</p>
<p><lg><l>svavyāpāre ca kartṛtvaṃ sarvatraivāstikāraka iti |</l></lg></p>
<p>kathañcit pradhānakriyāmapekṣya | kartṛviśeṣakāryaviśeṣāṇāmanvaya-
<br/>vyatirekābhyāṃ sāmānyata eva tadutpattigrahāt akāraṇakakāryo-
<br/>tpattiprasaṅga eva vipakṣe bādhakaḥ | anyathā tantupaṭādīnāmanvaya-
<br/>vyatirekayorviśeṣa eva viśrāmāt sāmānyata upādānasya kāraṇatvā-
<br/>siddhyā nirupādānamapi kāryaṃ jāyetetyāha | tathāpīti |
<br/>nimittavaicitryasthale'pyupādānagatameva vaicitryaṃ kalpanīyaṃ tatrāha |
<br/>nirnimittaṃ veti | tathāvidhāt vicitrāt | sāmagryā iti |
<br/>sāmagrī ca nimittaghaṭiteti bhāvaḥ |</p>
<p><b>tatra na prathamaḥ | vemādīnāṃ svātantryaprasaṅgāt |
<br/>teṣāṃ vemāditvamātrānubaddhamiti cet | na | daṇḍā-
<br/>dīnāṃ svātantryaprasaṅgāt | na caitatkāryaviśeṣaniyataṃ,
<br/>gavābhyājanādau daṇḍādīnāṃ svātantryaprasaṅgāt | na
<br/>dvitīyaḥ | tasya jātiviśeṣāniyatatve ghaṭārthamapi
<br/>teṣāṃ kadācit svātantryaprasaṅgāt | tanniyatatve sa
<br/>evocyatām | na ca ghaṭapaṭaśakaṭakaṭāhādigataṃ daṇḍavema
<br/>vāsīsandaṃśādigataṃ vā sāmānyaviśeṣamupalabhāmahe |
<br/>astyasau yataḥ śarīrikartṛkatvānumānamiti cet | na |
<br/>ghaṭatvādereva tathābhāvāt |</b></p>
<pb n="861"/>
<p><b>astu vā saṃsthānaviśeṣaḥ | na ca sa evātra niba-
<br/>ndhanam | tasyābhāve'pi jalānalādīnāṃ cetanapreryatva-
<br/>darśanāt | na ca śarīraprayojyaṃ yat tadeva cetana-
<br/>preryamiti niyamaḥ | śarīrasyaiva svātantryaprasaṅgādi-
<br/>tyuktaprāyam |</b></p>
<p><b>tasmādacaitanyamātranibandhanametaddaṇḍādiṣu tathā ca
<br/>paramāṇvadṛṣṭādiṣṭhapi tasya bhāvāttathābhāvo durvāraḥ |
<br/>tadetat kāryaṃ kāraṇavattayā vyāptaṃ, sā ca vipakṣe'saṃ-
<br/>bhavantī svavyāpyamupādāya vyāvartamānā sapakṣe viśrā-
<br/>myatītyubhayamukhī pratibandhasiddhiḥ |</b></p>
<p>śaṅkaº ṭīº | teṣāmiti | vemādīnāṃ vemāditvenaiva pāra-
<br/>tantryamityarthaḥ | nanu daṇḍādīnāṃ pāratantryaṃ ghaṭādāveva janayitavye,
<br/>na tvanyatrāpītyata āha | na ceti | tasyeti | daṇḍādāvadṛṣṭaviśeṣo-
<br/>pagraho'sti yena ghaṭādikaṃ janayati tatraiva pāratantryaṃ, kṣityādau tu
<br/>tatkāraṇānāṃ svātantryameveti tadā syādyadi jātiviśeṣaniyato-
<br/>'dṛṣṭaviśeṣagrahaḥ syāt, na ca tādṛśo jātiviśeṣo'sti | tathā ca
<br/>ghaṭe'pi janayitavye kadāciddaṇḍādiḥ svatantraḥ syādityarthaḥ | tanni-
<br/>yatatvata iti | yajjātyavacchinnaṃ janayaddaṇḍādi paratantraṃ sa eva
<br/>jātiviśeṣo'bhidhīyatāmityarthaḥ | na ceti | kārye kāraṇe ca tādṛśaṃ
<br/>sāmānyaṃ nāsti, yatprayuktamacetanānāṃ pāratantryamityarthaḥ | asā-
<br/>viti | sāmānyaviśeṣa ityarthaḥ | śarīrikartṛkatvavyāpyatāvacchedakaṃ
<br/>sāmānyamastītyarthaḥ | ghaṭatvādereveti | vyāpye cānugamo na doṣa-
<br/>māvahatītyarthaḥ |</p>
<pb n="862"/>
<p>nanu tathāpyanugamakaṃ kiñcidāstheyamevetyata āha | astu veti |
<br/>yaddṛṣṭerakriyādarśino'pi kṛtabuddhirutpadyate tadaṅkurādivyāvṛttaṃ ghaṭa-
<br/>paṭādyanugataṃ saṃsthānaviśeṣavattvameva śarīrikartṛkatvavyāpyatāvacchedaka-
<br/>mastvityarthaḥ | nanu (nvakartṛ)cetanapūrvakatve'pi tadeva prayojakamastu na
<br/>tvacetanatvamātramityata āha | na ceti | tādṛśasaṃsthānaviśeṣa-
<br/>virahiṇāmapi jalānalādīnāmapi cetanapreryatvadarśanādevetyarthaḥ | nanu
<br/>tathā'pyacetanatvanibandhanaṃ māstu, kintu śarīrapreryatvanibandhanamevāstu
<br/>cetanapreryatvamata āha | na ceti | śarīraṃ na śarīrapreryamatha ca
<br/>paratantrameva taditi na tannibandhanamityarthaḥ |</p>
<p>yadartho'yamārambhastadupasaṃharanneva sphuṭayati | tasmāditi | tasya
<br/>bhāvāditi | acetanatvasya bhāvādityarthaḥ | tathābhāva iti |
<br/>cetanapreryatvamityarthaḥ | sā ca kāraṇavattā vipakṣe'sakartṛke gaganādā-
<br/>vasambhavantī svavyāpyaṃ kāryatvamupādāyaiva vyāvartamānā sapakṣe sakartṛke
<br/>viśrāmyatītyarthaḥ | ubhayamukhī anvayamukhī vyatirekamukhī ca | yadyat
<br/>kāryaṃ tattat sakartṛkaṃ, yanna sakartṛkaṃ tat na kāryamiti pratibandha-
<br/>siddhirityarthaḥ |</p>
<p>bhagīº ṭīº | astu veti | aṅkurādivyāvṛttaḥ śarīrakartṛka-
<br/>tvānumāpaka iti śeṣaḥ | atreti | cetanavyāpāryatva ityarthaḥ |
<br/>śarīrasyaiveti | yadi śarīravyāpāryameva cetanapreryaṃ syāttadā śarīrameva
<br/>tādṛśaṃ na syāt, na ca pūrvaśarīravyāpāryamuttaraśarīraṃ, ādyaśarīrasyā-
<br/>vyāpāryatvāpatterityarthaḥ | uktaprāyamiti | na ca śarīrajanyakriyā-
<br/>śrayatvaṃ tatra prayojakaṃ tacca śarīre'pyastīti vācyam | śarīrāvayave
<pb n="863"/>
<br/>tasyāpyavyāpterityarthaḥ | tasyeti | acetanatvasya bhāvāccetanavyāpāryatva-
<br/>mityarthaḥ | ubhayamukhīti | anvayavyatirekamukhītyarthaḥ |</p>
<p>raghuº ṭīº | tasyetyādi | adṛṣṭopagrahasya kāryagatena kāraṇa-
<br/>gatena vā'nugatajātiviśeṣeṇāprayuktatve<sup><small>1</small></sup> kvacideva kārye kasyacideva
<br/>tadupagrahe kāryāntare, tatraiva vā kārye kāraṇāntarasya tadabhāvāttanni-
<br/>bandhanapāratantryavirahe svātantryaṃ syāt | anugatastu jātiviśeṣo'nu-
<br/>palambhabādhita ityarthaḥ | sa eva saṃsthānaviśeṣa eva | atra cetanapreryatve |
<br/>sā kāraṇavattā | vipakṣe | akartṛke gaganādau | svavyāpyaṃ kāryatvaṃ |
<br/>sapakṣe sakartṛke | ubhayamukhī-anvayavyatirekamukhī |</p>
<p><b>kaḥ punarayaṃ pratibandhaḥ ? svābhāvikaḥ saṃbandhaḥ | kaḥ
<br/>svābhāvikārthaḥ ? nirupādhitvam | kaḥ punarupādhiḥ ?
<br/>sādhyaprayojakaṃ nimittāntaram | kimasya lakṣaṇam ?
<br/>sādhanāvyāpakatve sati sādhyavyāpakatvam | kathaṃ puna-
<br/>revaṃ lakṣaṇako'rthaḥ pratyetavyo nirākartavyo vā ?
<br/>viparyayāvirodhabādhakābhyām | kiṃ bādhakaṃ ? anvaya-
<br/>vyatirekabhūyodarśanasāhāyakamācarannanuttarastarkaḥ | sa
<br/>cā''tmāśrayetaretarāśrayacakrakānavasthāniṣṭaprasaṅgabhedena
<br/>pañcavidho'pi kvacid vyabhicāraṃ nirākurvāṇaḥ kvacitta-
<br/>nnibandhanamupādhimavadhūnvan sahāyībhavatīti phalato
<note n="863.1"><p>ṇopayuktatva iti 2 puº pāṭhaḥ |</p></note>
<pb n="864"/>
<br/>na kaścidviśeṣaḥ | tadudāharaṇāni cātraiva yathāyathaṃ
<br/>pariceyānīti ||</b></p>
<p>śaṅkaº ṭīº | nimittāntaramiti | sādhyaprayojakāntara-
<br/>mityarthaḥ | samavyāpyopādhau tātparyam | viparyayāvirodheti | vipakṣa-
<br/>bādhakābhāvena nirākartavya ityarthaḥ | anvayeti | anvayasahacāragrahe
<br/>vyatirekasahacāragrahe vā sāhāyakaṃ sahāyatvamācarannuttarastarka eva
<br/>vipakṣe bādhaka ityarthaḥ | sāhāyakamiti yopadhādgurūpottamādvuñiti
<br/>bhāve vuñpratyayāntaṃ padam | anuttara iti | nāstyuttaraṃ yasmādityarthaḥ |
<br/>karttāraṃ vinā'pi kāryaṃ syāditi vipakṣaśaṅkā, sā ca na bhavati |
<br/>etāvatā prabandhenācetanavyāpārasya kartṛvyāpārasahabhāvaniyame darśite
<br/>akāraṇakakāryotpattiśaṅkāparyavasannāyāstasyāḥ svakriyāvyāghātādi-
<br/>nā'nu<sup><small>1</small></sup>dayādityarthaḥ | sa ceti | svāpekṣitvamātmāśrayaḥ | svāpekṣā-
<br/>pekṣitvamanyonyāśrayaḥ | svāpekṣāpekṣāpekṣitvādiścakrakam | āpatti-
<br/>prayojakībhūtarūpavadāpādyāpādanamanavasthetyādi vādivinode sphuṭam |
<br/>vyāpterupādheśca lakṣaṇaṃ, grahaṇopāyo vivecanaṃ cānumānamayūkhe līlā-
<br/>vatīkaṇṭhābharaṇe ca darśitamiti tatraiva anveṣṭavyam |</p>
<p>nanu kiṃ kurvaṃstarkaḥ sahāya ityata āha | kvaciditi | tadudā-
<br/>haraṇānīti | ātmāśrayādīnāmudāharaṇāni | atraivāsminneva granthe
<br/>kṣaṇikatāvāde'pohavāde vijñānavādādau ca pariceyānītyarthaḥ |</p>
<note n="864.1"><p>dinānvayādarśanāditi 2 puº pāº |</p></note>
<pb n="865"/>
<p>bhagīº ṭīº | īśvarasiddhau vyāptirmūlaṃ saiva ketyāha | ka iti |
<br/>nanu svabhāvajanyatvamajanyasambandhāvyāpakaṃ svabhāvāśritatvaṃ ca vyabhi-
<br/>cārisādhāraṇamityāha | ka iti | nirupādhitvamiti | yāvat-
<br/>svavyabhicārivyabhicārisādhyasāmānādhikaraṇyamityarthaḥ | nanūpādhiḥ
<br/>sādhyavyāpako vācyaḥ vyāpakatvaṃ ca vyāptinirūpyamityanyonyāśraya
<br/>ityāha | kaḥ punariti | upādheḥ svarūpamāha | sādhyaprayojaka
<br/>iti | yaddharmāvacchinnasādhane sādhyasāmānādhikaraṇyamityarthaḥ |
<br/>sādhanāvyāpakatva iti | vyāpakatvaṃ tadvanniṣṭhātyantābhāvāpratiyogitvaṃ
<br/>pratiyogitvaṃ cābhāvavirahātmatvamiti nānyonyāśrayaḥ | adhikastu
<br/>vyāpterupādheśca pallavaḥ pramāṇacatuṣkopāye'smābhiḥ prapañcito vistaratayā
<br/>neha vivicyate | kathaṃ punariti | sahacāravyabhicāradarśanādarśanayo-
<br/>rvyabhicārisādhāraṇatvāditi bhāvaḥ | viparyayasyeti | vipakṣe bādhakā-
<br/>bhāvādupādherjñānaṃ vipakṣe bādhakāccānaupādhikatvajñānamityarthaḥ |
<br/>anvayeti |</p>
<p>etena yāvadbhirdarśanairvipakṣabādhakāvatārastāvanti bhūyāṃsi darśanāni
<br/>vivakṣitānīti nānanugama ityuktam |</p>
<p>yadyapi tarko'pi vyāptimūlaka iti tatrāpi tarkānusaraṇe'navasthā |
<br/>tathāpi sahacāradarśanavyabhicāraśaṅkānirāsa eva vyāptigrāhakaḥ sa ca
<br/>kvacittarkāt, kvacit svataḥ siddha eva, svakriyāvyāghātena vyabhicāra-
<br/>śaṅkāyā anudayāditi saṅkṣepaḥ |</p>
<p>sa ceti | ātmāśrayādīnāmapyaniṣṭaprasaṅgarūpatayā govṛṣanyāyā-
<br/>dvibhāgaḥ | na cātmāśrayaprapañcatvamanyonyāśrayāderiti vācyam |
<br/>dūṣakatābījasāmye'pi lakṣaṇabhedasyāvirodhāt | lakṣaṇaṃ ca svāpekṣā-
<pb n="866"/>
<br/>napekṣitve sati svāpekṣitvābhyupagama ātmāśrayaḥ | sākṣāt svāpekṣā-
<br/>pekṣitvābhyupagamo'nyonyāśrayaḥ | svāpekṣāpekṣāpekṣitvābhyupagamaścakrakaṃ
<br/>tacca tricaturādisādhāraṇam | āpattiprayojakarūpavattayā''pādyā-
<br/>pādanamanavasthā |</p>
<p>raghuº ṭīº | viparyaye sādhyaṃ vinā sādhanasattve'virodhena
<br/>bādhakābhāvena pratyetavyo bādhakena ca nirākartavyaḥ | anvayaḥ sādhya-
<br/>sādhanayoḥ sahacāraḥ | vyatirekaḥ tadabhāvayoḥ | cakrakāntānāṃ
<br/>sākṣātparamparāsādhāraṇamātmāśrayatvameva duṣṭau bījaṃ | vyavahāre puna-
<br/>ravāntaraviśeṣāḥ | yadyapyātmāśrayādāvapyaniṣṭaprasaṅgaḥ | tathāpi
<br/>gobalīvardanyāyena pṛthagupanyāsaḥ |</p>
<p><b>atha nyāyadurbalasya pratibandīkaraṇaṃ, yadutaivaṃ śaśa-
<br/>viṣāṇasyāpi siddhiḥ syāt, dṛśyamātraniyatatvāt
<br/>pratyakṣabādhasya, na ca dṛśyatvanivṛttereva viṣāṇatva-
<br/>nivṛttiḥ, avyāpakanivṛttāvavyāpyanivṛtterayogāt |
<br/>viṣāṇagatakāryatvaprayuktatvācca dṛśyatvavyāpteḥ, tena tanni-
<br/>vṛttāvapi nākāryasya śṛṅgasya nivṛttiriti | tacca mahārtha-
<br/>sidhyā kṛtakṛtyasya na paribhraṃśāya, niṣprayojanaviṣaya-
<br/>tvāt | tathāpi sambhāvitasyākīrtibhiyā nopekṣāmarhati
<br/>pratibandiriti cet, tarhi mā bhaiṣīriyamunmocyate |
<br/>tathāhyarthaḥ svaśiraḥśṛṅgasādhanapravṛtta idaṃ praṣṭavyaḥ,
<pb n="867"/>
<br/>kiṃ te viṣāṇaśabdenānyadeva kiñcidabhipretaṃ romādi-
<br/>viṣāṇajātīyaṃ vā dravyam ? | prathame siddhasādhanaṃ, loka-
<br/>virodhaśca | loke tadviparītasyaivārthasya viṣāṇaśabde-
<br/>nābhidhānāt | dvitīye tvanvayavyatirekābhyāṃ saṃsthāna-
<br/>viśeṣakāryatvāt vyavahāralakṣaṇāyāstadabhivyakteḥ kathaṃ
<br/>tadrahiteṣu paramāṇvādiṣu tatsambhavaḥ | sambhave vā kathaṃ
<br/>na tatra ghaṭatvādikamapi | omiti bruvataḥ kathaṃ na
<br/>jātisaṅkaraprasaṅgaḥ, kāraṇaṃ vinā kāryasambhavaprasaṅgo
<br/>vā, na vānvayavyatirekau kāryakāraṇabhāve pramāṇamiti
<br/>sarvaṃ samākulamevākulamateḥ | tasmādatīndriyaṃ nityaṃ
<br/>vā viṣāṇameva na bhavati yacca viṣāṇaṃ tat pratyakṣa-
<br/>bādhitameva kutastadanumānāvakāśaḥ |</b></p>
<p>śaṅkaº ṭīº | nyāyena durbalo nyāyadurbalaḥ, nyāyenāsmatprayuktena
<br/>durbalasya saduttarāsphuraṇena hīnaśakteriti vārthaḥ | sugamamanyat |
<br/>mahārthasiddhyeti | mahārtha īśvarastatsiddhyā tatra tvayā dūṣaṇānabhidhānāt |
<br/>paribhraṃśo bhaṅgaḥ | niṣprayojaneti | nahi pratibandirdūṣaṇaphalā,
<br/>nāpi sādhanaphaletyarthaḥ | mā bhaiṣīriti | prāṇitvādinā svaśira-
<br/>syapi viṣāṇasiddhibhayaṃ mā kārṣīrityarthaḥ | ata evoktamarthāditi |
<br/>loketi | lomādau loke viṣāṇapadaprayogābhāvādityarthaḥ | tadvi-
<br/>parītasyeti | lomādibhinnasyetyarthaḥ | viṣāṇatvaṃ jātirghaṭatvādivat
<br/>saṃsthānaviśeṣavyaṅgaiva, tathā ca yatra saṃsthānaviśeṣo nāsti tatra
<br/>viṣāṇatvamapi nāsti, sambhave vā paramāṇuṣu ghaṭatvapaṭatvādikamapi
<pb n="868"/>
<br/>syādityarthaḥ | paṭatvādikamapi tatrāstu ko doṣa ityata āha |
<br/>omiti | tādṛśāvayavasaṃyogaṃ vināpi yadi viṣāṇarūpaṃ dravyaṃ syāt,
<br/>tadā'kāraṇakāryotpattirityāha | kāraṇamiti |</p>
<p>yadvā saṃsthānaviśeṣamantareṇā'pi yadi viṣāṇatvābhivyaktiḥ syāt
<br/>tadā'kāraṇakakāryotpattirityarthaḥ |</p>
<p>na ceti | anvayavyatirekābhyāṃ tādṛśāvayavasaṃyogasyaiva viṣāṇā-
<br/>rambhakatvaṃ viṣāṇatvābhivyañjakatvaṃ ca gṛhītaṃ tattiraskāre kāraṇatva-
<br/>niścayastu kvāpi na syādityarthaḥ |</p>
<p>bhagīº ṭīº | evamiti | yadi nādṛśye pratyakṣabādha ityarthaḥ |
<br/>mahārtheti | mahānarthaḥ prayojanaṃ viśvasṛṣṭyādi yasmāt, sa īśvara
<br/>ityarthaḥ | avāntaratvāttannedānīṃ samādheyamiti bhāvaḥ | omiti |
<br/>yadi vyañjakābhāve'pi tadvyaṅgyajātimatvaṃ tadā vyañjakābhāve'pi mitho
<br/>viruddhajātīnāmekatra pravṛttau jātisaṅkaraprasaṅgaḥ syādityarthaḥ | kāraṇaṃ
<br/>vineti | vyañjakajñānābhāve vyaṅgyajñānāpatterityarthaḥ | sarvamiti |
<br/>śṛṅgatvaṃ dṛśyameva yogyānupalabdhyā bādhyate, tatsādhane ca pratyakṣabādhaḥ |
<br/>parātmā tu parasyāyogyo'pi ceṣṭayā'numīyata iti na tatra yogyā-
<br/>nupalabdhirbādhiketyarthaḥ |</p>
<p>tathā'pyatīndriyaṃ śṛṅgaṃ mūrtatvāt kuto na siddhyatītyāha | tasmā-
<br/>diti | śṛṅgatvasya dṛśyasantānavyaṅgyatvādatīndriyasya vyatirekāgrahā-
<br/>dvyatirekiṇo'pravṛtteḥ tvanmate kevalānvayī nāstyeva vipakṣe bādhakā-
<br/>bhāvāccetyarthaḥ |</p>
<pb n="869"/>
<p>raghuº ṭīº | tadviparītasya tadbhinnasya | vyavahāreti | vyavahāro
<br/>lakṣaṇaṃ cihna yasyāstasyāḥ kāryasya kāraṇasiddha(cihna)tvāt | tadrahiteṣu
<br/>vyañjakābhivyaktivyavahārarahiteṣu | tatsambhavo'bhivyaṅgyasambhavaḥ | kāraṇaṃ
<br/>vineti | ghaṭādijātīyaṃ prati saṃsthānaviśeṣasyānvayavyatirekābhyāṃ
<br/>kāraṇatvā'vadhāraṇāt |</p>
<p><b>evaṃ tarhi nityaṃ jñānamityapi vyāhatam | indriyādi
<br/>vikāramātravyaktimātravyaṅgyatvāt jñānatvasāmānyasyeti
<br/>cet | na | atadbhāvatvāt atadākṣepakatvācca | na hi
<br/>mātṛtvasya vandhyātvavat nityatvasyābhāvo jñānatvam |
<br/>acetanānāmapi cetanatvaprasaṅgāt | nāpi nityatvaṃ
<br/>jñānatvābhāvamākṣipet | jñānatvenāvirodhāt | virodha-
<br/>mūlasya vipakṣe bādhakasyābhāvāt, darśanādarśanayo-
<br/>ścārthapravaṇatvāpravaṇatvopādhigrastatvāt | rūpatvānitya-
<br/>tvayoścakṣurmātragrāhyavyaktitvavat | na cendriyādivikāro
<br/>jñānatvābhivyaktiheturarthapravaṇavyaktimātrasyaiva tannira-
<br/>pekṣasya tathābhāvāt | etadanapekṣasya tasyātiprasañjaka-
<br/>tvāditi ||</b></p>
<p>śaṅkaº ṭīº | evaṃ tarhīti | indriyādivikāramantareṇaiva
<br/>jñānatvābhivyaktau tavāpi doṣāḥ samānā evetyarthaḥ | atadbhāva-
<br/>tvāditi | jñānatvanityatvayoḥ parasparavirahalakṣaṇastāvanna virodhaḥ
<br/>na hi jñānatvābhāva eva nityatvaṃ nityatvābhāvo vā jñānatvamityarthaḥ |
<pb n="870"/>
<br/>kuta evamityata āha | nahīti | janakastrītvaṃ mātṛtvamajanakastrītvaṃ
<br/>ca vandhyātvamatra janakatvājanakatvayoryathā parasparaviraharūpatvaṃ na tathā
<br/>prakṛta ityarthaḥ | kathaṃ na tathā prakṛta ityata āha | acetanānā-
<br/>miti | acetanānāṃ nityatvābhāvavatāṃ ghaṭapaṭādīnāṃ cetanatvaprasaṅgo
<br/>jñānatvādhikaraṇatvaprasaṅga ityarthaḥ | nanu parasparavirahākṣepakatvaṃ virodho-
<br/>'stvityata āha nāpīti | nityamapi bhavatu jñānaṃ ceti vipakṣa
<br/>bādhakamiha nāstītyarthaḥ | nanu yadyajjñānaṃ tatsarvamanityameva dṛśyate
<br/>yacca nityaṃ tanna jñānātmakaṃ dṛśyate tathā ca nityaṃ jñānamityapi
<br/>vyāhatamityata āha | darśaneti | nityamanityaṃ vā yadarthapravaṇaṃ<sup><small>1</small></sup>
<br/>tadevajñānaṃ na tu darśanādarśane tantramityarthaḥ | tathā ca vivādā-
<br/>dhyāsitaṃ na jñānaṃ nityatvādākāśavadityatrārthāpravaṇatvamupādhiḥ |
<br/>vivādādhyāsitaṃ jñānamanityaṃ jñānatvānmatavadityatra janyatvamupādhiḥ,
<br/>dharmigrāhakamā<sup><small>2</small></sup>nābādho veti bhāvaḥ | rūpatveti | anyathā yadrūpaṃ
<br/>tadanityameveti vyāptyā jalaparamāṇurūpaṃ na sidhyet | tatra sahacāra-
<br/>darśanavyabhicārādarśane cakṣurmātragrāhyavyaktitvaupādhike yathā, tathā
<br/>prakṛte'pītyarthaḥ | grāhyatvamiha grahaṇayogyatvaṃ | nanvindriyādivikāra-
<br/>vyaṃgyatvanivṛtyā tatra jñānatvaṃ nivartatāmata āha | na ceti |
<br/>arthapravaṇatvamarthanirūpaṇādhīnanirūpaṇatvaṃ svarūpasaṃbandhena saviṣayatvaṃ vā
<br/>icchādau tu viṣayeṇa na svarūpasaṃbandhaḥ kiṃtu jñānameva saṃbandha iti
<br/>bhāvaḥ | tasyeti | indriyavikāramātrasyārthapravaṇatvanirapekṣasya jñāna-
<br/>tvābhivyañjakatve sukhādīnāmapi jñānatvaprasaṅga ityarthaḥ |</p>
<note n="870.1"><p>yadarthapradhānaṃ 2 puº pāº |</p></note>
<note n="870.2"><p>mānābhāvo veti 2 puº pāº |</p></note>
<pb n="871"/>
<p>bhagīº ṭīº | indriyādītyādipadādātmamanaḥsaṃyogādi tasya
<br/>vikāraḥ kāryaṃ | virodhaḥ parasparābhāvarūpatvaṃ parasparābhāvākṣepakatvaṃ
<br/>vā, ādye | tadabhāvāditi | antye | atadākṣepakatvāditi |
<br/>acetanānāmiti | nitye cetane'nityatvābhāvādityarthaḥ | nāpīti |
<br/>svabhāvākṣepe virodho mūlaṃ, sa ca jñānatvanityatvayornāsti, jñāna-
<br/>manityamiti vyāptiḥ vipakṣe bādhakābhāvānnāsti, anyathā sukhaṃ
<br/>duḥkhasambhinnameveti vyāpteḥ svargādi na siddhet, na hyanityatvameva
<br/>jñānatvavyavasthāpakaṃ, kintu</p>
<p><lg><l>saviṣayakatvameva jñānatvavyavasthāpakaṃ tu |</l></lg></p>
<p>saviṣayakatvaṃ, tacca nityatve'pyavivakṣitaṃ, yathā cakṣurmātraguṇatvameva
<br/>rūpatvaprayojakamiti nityamapi rūpaṃ siddhyatītyarthaḥ | indriyādi-
<br/>vikāramātraṃ na jñānatvavyañjakamatiprasaṅgāditi saviṣayatvaviśiṣṭaṃ
<br/>tat tasya vācyaṃ tatra ca vyarthaviśeṣyatvamityāha | na ceti |</p>
<p>raghuº ṭīº | evaṃ tarhīti | vyāhataṃ viruddham | virodhaṃ
<br/>nirākaroti | netyādi | iha mātṛtvavandhyātve janakatvājanakatvamātre |
<br/>cetanaṃ--jñānaṃ | jñānabhinnānāmanityānāṃ jñānatvaprasaṅgāt | jñāna-
<br/>tvasyānitye darśanaṃ nitye cādarśanaṃ tayoḥ | cakṣuriti | cakṣurgrāhyatvaga-
<br/>grāhyajātimadguṇatvavat | guṇeti prācāṃ prabhādravyasya vāraṇāya | trasareṇu-
<br/>parimāṇagatāvāntarajātestvacā gṛhītumayogyatve parimāṇānyatvamapi
<br/>vaktavyam | tadayamarthaḥ yathā'nityasya rūpatve tādṛśaguṇatvaṃ prayojakaṃ
<br/>nityasya cārūpatve tadabhāvaḥ tena nityajalaparamāṇvādirūpasiddhi-
<br/>stathā'nityasya jñānatve'rthapravaṇatvaṃ prayojakaṃ nityasya cājñānatve tadabhāva
<pb n="872"/>
<br/>iti na nityajñānasiddhirviruddhyata iti | tasyendriyavikārasya |
<br/>atiprasaṅgaḥ saṃyogasukhādau jātiviśeṣāṇāmeva cānvayavyatireka-
<br/>balānniyatavyañjakavyaṅgyatvaṃ na jātimātrasyecchātvādirūpatvādiṣu vyabhi-
<br/>cārāt | tathā cārthapravaṇatvasya icchādau sattve'pi na kṣatiriti
<br/>mantavyam |</p>
<p><b>atha kṣudropadravāḥ | kevalasya kartṛtve viśvasya
<br/>vaiśvarūppavyāghātaḥ, satatotpattiprasaṅgaśca | adṛṣṭāpekṣāyāṃ
<br/>kalpanāgauravam, tata eva tadutpatteḥ | svārthaṃ pravṛttā-
<br/>vanīśvaratvaprasaṅgaḥ | parārthaṃ pravṛttāvaduḥkhamayasargaprasaṅgaḥ |
<br/>evameva pravṛttāvacaitanyam | ekatve pramāṇābhāvaḥ |
<br/>anekatve tvasārvajñyam, pratiniyatasāmagrīvijñatvādi-
<br/>tyevamādayaḥ |</b></p>
<p>śaṅkaº ṭīº | upadravāṇāṃ kṣudratvaṃ siddhyasiddhiparāhatatvam |
<br/>kevalasya adṛṣṭanirapekṣasya | vaiśvarūpyam vaicitryam | tathā ca sarva-
<br/>mekajātīyaṃ syādityarthaḥ | satateti | ekasya na kramaḥ kvāpītyarthaḥ |
<br/>kalpanāgauravamiti | īśvarakalpanāgauravamityarthaḥ | tata eveti |
<br/>adṛṣṭādevāṅkurādyupapatterityarthaḥ | svārthamiti | svasukhārthaṃ pravṛttau
<br/>sukhavattvena saṃsāritvāpatterityarthaḥ | evameveti | prayojanaṃ vinaivetyarthaḥ |
<br/>pramāṇābhāva iti | nahyuktamīśvarānumānaṃ tadekatvamapi viṣayī-
<br/>karotītyarthaḥ | niyateti | kṣitikartustadupādānamātrābhijñatvam |
<br/>aṅkurakartuśca tadupādānamātrābhijñatvamityasārvajñyamityarthaḥ |</p>
<pb n="873"/>
<p>bhagīº ṭīº | kṣudratvamupadravāṇāṃ siddhyasiddhivyāghātāt | svārtha-
<br/>miti | svārthasya sukhādirūpasyādṛṣṭajanyatayā tadaṅgīkāre'smadādivat
<br/>saṃsāritvaprasaṅgaḥ ityarthaḥ | evamiti | svārthaparārthānuddeśenetyarthaḥ |
<br/>ekasyeśvarasyānyeśvarakāryā'kāritayā tadupādānādyanabhijñatvādityarthaḥ |
<br/>ādigrahaṇādatathātve'nātmatvamityādi |</p>
<p>raghuº ṭīº | svārthamiti | svārthasya sukhādeḥ, tajjanakādṛṣṭasya
<br/>ca sattvātsaṃsāritvaprasaṅgaḥ | evameva prayojanamanuddiśyaiva | pravṛttau
<br/>kāryajanane |</p>
<p><b>tatra kāraṇacakrasyaikamupādāya śeṣavaiyyarthyaprasañjane
<br/>sarvavaiyarthyaprasaṅgaḥ | anvayavyatirekābhyāṃ siddhakāraṇa-
<br/>bhāvasya na vaiyarthyamiti cet ? anumitakāraṇabhāva-
<br/>syā'pyevam, pramāṇasiddhatvāviśeṣāt | yacca yadanuguṇa-
<br/>tvena kalpitaṃ tasya tenaiva viphalīkaraṇe sarvatrādṛṣṭa-
<br/>mupādāya dṛṣṭavaiphalyaprasaṅgaḥ | tathāca tadapi na syāt |
<br/>pramāṇābhāvāt | dṛṣṭena hyadṛṣṭamunnīyate | parārthaṃ ca
<br/>pravṛttiḥ, svārthābhāvāt | na ca duḥkhasṛṣṭyā kāruṇyāpa-
<br/>vādaḥ | janakādhyāpakacikitsādiṣu vyabhicārāt |</b></p>
<p><b>atha daurjanyādeva kinnaivamiti cet | na | doṣā-
<br/>bhāvāt | tadabhāvaśca mohābhāvāt | tadabhāvo'pi
<br/>sarvajñatvāditi |</b></p>
<pb n="874"/>
<p>śaṅkaº ṭīº | sidhyasiddhiparāghāte satyapi prakārāntareṇā'pi
<br/>pariharati | tatreti | adṛṣṭamupādāyeśvaravaiyarthyāpādāne karaṇa-
<br/>mupādāya karmavaiyarthyaṃ, karmopādāya karaṇavaiyarthyamityādyapi prasajyete-
<br/>tyarthaḥ | upajīvyavirodhamāha | yacceti | adṛṣṭādhiṣṭhātṛtvena siddha
<br/>īśvaro nādṛṣṭenānyathā siddhaḥ kartuṃ śakya ityarthaḥ | tadapīti |
<br/>adṛṣṭamapītyarthaḥ | janaketi | pitrādayaḥ putrādihitārthaṃ putrādau
<br/>duḥkhamutpādayantyevetyarthaḥ | daurjanyaṃ kauṭilyam |</p>
<p>bhagīº ṭīº | tatreti | nanu kāryaṃ sahetukamiti vyāpteḥ
<br/>kādācitkatvasya hetutayā'nyathā siddhatvāt | na ca hetutvenaiva karturapi
<br/>prayojakatvaṃ, kāryaṃ sahetukaṃ kādācitkatvādityatropādānādinaiva
<br/>siddhasādhanāt | maivam | upādānādivat kartṛvyatirekādapi
<br/>vyomādau kāryatvavyatirekāt tadanvaye ca ghaṭādau tatsattvāttulyanyāyatayā
<br/>karturapi kāraṇatvāt | upajīvyavirodhamāha | yacceti | yathā
<br/>dṛṣṭānugrāhakatvenādṛṣṭaṃ kalpitaṃ tadvadadṛṣṭādhiṣṭhātṛtveneśvaro'pītyarthaḥ |
<br/>svārthaśca yadi sveṣṭamātraṃ tadā'numanyata eva, jagata eva tadicchā-
<br/>viṣayatvāt, atha svaniṣṭhaṃ sukhādi, tatrāha | svārthābhāvāt |
<br/>janaketi | kāruṇikāḥ pitrādayaḥ putrādāvadhikataraduḥkhahānāya
<br/>tāḍanādinā duḥkhamutpādayantītyarthaḥ |</p>
<p>raghuº ṭīº | siddhyasiddhivyāghāte satyevānyadapyāha | tatre-
<br/>tyādi | anumiteti | anumānāt kāryasya kartṛjanyatve siddhyati
<br/>karturapi kāryajanakatvasiddheruktamanumiteti | yadyapi viśeṣāṇā-
<pb n="875"/>
<br/>manvayavyatirekābhyāmeva sāmānyataḥ kāryakāraṇabhāvasya paricchedā-
<br/>dīśvarasyā'pi kāraṇatvaṃ siddhaṃ, tathāpi sāmānyalakṣaṇāyāṃ vipratipatteḥ,
<br/>kartṛkāryaviśeṣāṇāmekendriyāvedyatvādvetthamabhidhānam | yaccetyādi |
<br/>īśvarasya kāraṇatve siddhe kāryasya satatotpattivāraṇāyādṛṣṭaṃ sahakāri
<br/>kalpyate, tena ceśvarasya kāraṇatvamapākartuṃ na śakyate, upajīvyavirodhāt
<br/>anyathā''śuvināśino yāgādeḥ kālāntarabhāviphalajananānyathānupa-
<br/>pattyā klṛptenādṛṣṭena vyāpāreṇa yāgādeḥ kāraṇatve'pākṛte'dṛṣṭamapi na
<br/>siddhyet pramāṇābhāvāt | dṛṣṭena hi yāgādinā'nyathānupapadyamānā-
<br/>vagatakāraṇabhāvenādṛṣṭamunnīyate | atha sukhādinā kāryeṇa kāraṇa-
<br/>madṛṣṭamunnetavyamiti cet ? tasya nirapekṣasya janakatve prāgapi kāryo-
<br/>tpattiprasaṅgaḥ, dṛṣṭakāraṇasya candanāderapekṣāyāntu tenaiva tatkāraṇatā-
<br/>bādhaḥ | atheśvarasya sattvāsattvayoravaśyāpekṣaṇīyādadṛṣṭādeva kāryo-
<br/>tpattisambhave neśvare pramāṇamiti mataṃ tanna; tasya prāgeva darśitatvā-
<br/>diti | janaketi | vastutaḥ paraduḥkhaprahāṇecchā parasukhotpādecchā vā
<br/>tasya kāruṇyaṃ, na tu paraduḥkhānutpādecchā, sāmagrīsattve kāryotpādasya
<br/>durvāratvāt | sarvajñatvena bhramavirodhidarśanaṃ darśayati, adṛṣṭādirūpa-
<br/>jñānasāmānyasāmagrīśūnyasya ceśvarasya na tadviśeṣabhramasambhāvanāpi |</p>
<p><b>ekadvaṇukakārī ca<sup><small>1</small></sup> paramāṇumadṛṣṭamupakāryatryaṇu-
<br/>kādibhogaparyantaṃ dravyādipadārthaṣaṭkaṃ ca jānāti nūna-
<br/>mityavivādam | eṣāmupādānādirūpatvāt | ava-
<br/>cchedyāvacchedakabhāvāparijñānena vopādānādipari-
<note n="875.1"><p>tu iti 1 puº pāº |</p></note>
<pb n="876"/>
<br/>jñānānupapatteḥ, yaśca yajjātīyamekaṃ kartuṃ jñātuṃ vā samarthaḥ
<br/>sa tajjātīyaṃ sarvameveti niyamaḥ | sāmarthyasya jāti-
<br/>niyatatvāt kevalaṃ samartho'pi sahakāryasannidherna kuryānna
<br/>jānīyāt | tatra prathamamiṣyate | kāryasya kāladeśa-
<br/>niyamopalambhāt | dvitīyastu saṃbhavedapi yadi kāryamasya
<br/>jñānaṃ syāt | na ca tattathā | kathamiti cet ?
<br/>śarīrāpāye tadāśritānāṃ indriyādīnāmapāyāt | na
<br/>cānvayavyatirekasiddhahetubhāvasyābhāve'pi hetvantarāt
<br/>kāryajanma | nirhetukatvaprasaṅgāt | na cāhetukaṃ kāryaṃ
<br/>nāma | tataḥ svataḥsiddhaivāsya jñānacikīrṣāprayatna-
<br/>śaktiryatgocarā tajjātīyasamastagocareti sārvajñya-
<br/>siddhiḥ |</b></p>
<p>śaṅkaḥº ṭīº | asārvajñyaṃ pariharati | eketi | eṣāmiti |
<br/>paramāṇvadṛṣṭādīnāmupādānanimittādirūpatvādityarthaḥ | tarhi ta-
<br/>dupādānādijñānāttadgatasāmānyajñānaṃ kutastyamityata āha | avacche-
<br/>dyeti | yaśceti | yathā ghaṭapaṭādikartuḥ kulālakuvindādeḥ sarva-
<br/>tadupādānajātīyatābhijñatvamityarthaḥ | satatotpattiprasaṅgamapākaroti |
<br/>kevalamiti | śarīropāya iti | jñānakāraṇaṃ nāsti jñānaṃ cāstīti
<br/>tannityatvamavarjanīyamityarthaḥ | nanu śarīrādibhinnameva tatra kāraṇaṃ
<br/>syādityata āha | na ceti | svataḥsiddheti | nityetyarthaḥ |</p>
<p>bhagīº ṭīº | eketi | sargādidvyaṇukādipakṣīkaraṇe tāva-
<br/>dupādānādyabhijña eka eva siddhyati lāghavāt | yatraiva laghuviṣayatā
<pb n="877"/>
<br/>sambhavastadgrāhakamānena laghoreva viṣayīkaraṇāt | nityatvenāniyata-
<br/>viṣayajñānasyāsiddherityarthaḥ | avacchedyeti | itarakāraṇavyāvṛttānu-
<br/>gatarūpājñāne upādānāderajñānādityarthaḥ | yogyatāparatvenāha |
<br/>yaśceti | sāmarthyasyeti | prativyaktivyabhicāreṇa kāraṇatvādyagrahā-
<br/>dātmatvenaiva samastajñānayogya ityarthaḥ | svataḥsiddhā svagrāhakamāna-
<br/>mityarthaḥ |<sup><small>1</small></sup></p>
<p>raghuº ṭīº | sārvajñyaṃ sādhayati | eketyādinā | vastuto'-
<br/>nādyanantāyā dvyaṇukādikāryaparamparāyāḥ <sup><small>2</small></sup>pakṣīkaraṇāllāghavena
<br/>tāvadupādānaviṣayakatvenaikameva jñānaṃ siddhyati | tattatprakārakatvaṃ ca
<br/>tasya tattaddharmaviśiṣṭatāvatpadārthopadeśavaśādeva tadadhikaṃ tu sārvajñyaṃ
<br/>śrutibalādeva |</p>
<p>kāraṇādhīno jñānasya viṣayaniyamo nityasya tadabhāvādaniyata-
<br/>viṣayatvamiti tu ṭīkākṛtaḥ |</p>
<p>janyasya tattadviṣayatvaṃ tatprayojakakāraṇādhīnaṃ tadanyaviṣayatā-
<br/>virahastu tatprayojakakāraṇavirahāt anyathā janyasya kvacit
<br/>kiñcitprakārakatvaṃ tattatkāraṇaviśeṣādhīnamiti nityasya tadvyāvṛttyā
<br/>sarvatra sarvaprakārakatvaṃ syāditi tu tattvam |</p>
<p>kāraṇatvādyavacchedakānugatadharmajñānaṃ sādhayati | avacchedyeti |
<br/>pravṛttimato'nugatarūpāvacchinnakāryakāraṇagrahavattvaniyamāditi | ya-
<br/>śceti | lāghavādātmatvenaiva kāryamātrajananajñeyamātrajñānayogyatvā-
<note n="877.1"><p>pakṣīkaraṇānurodheneti 1 puº pāº |</p></note>
<note n="877.2"><p>itaḥ paraṃ bhāgīrathī na labhyate |</p></note>
<pb n="878"/>
<br/>diti bhāvaḥ | prathamaṃ sahakārivirahe kāryākartṛtvaṃ | nirhetukatveti |
<br/>sarveṣāmeva hetvabhimatānāṃ vyabhicāreṇāhetutvāt |</p>
<p><b>śarīrāpāya eva kathamiti cet ? dṛśyasya pratyakṣa-
<br/>bādhitatvāt, adṛśyasyā'pi sāvayavatayā mūrtatayā ca
<br/>niviḍatarapāṣāṇamadhyavartini bhekādau<sup><small>1</small></sup> kārye kartavye
<br/>nābhagnasya praveśaḥ | na ca paramāṇurūpaṃ taccharīram |
<br/>anantarālatvena nirmanaskatayā indriyāśrayatvānupapatteḥ |
<br/>na ca bahirvṛtti manojñānajananopayogi śarīravaiyarthya-
<br/>prasaṅgāt, na ca daviṣṭha eva sūryādistatkuryāditi
<br/>sāmpratam | kārakānadhiṣṭhānāt, śarīrasya tadāyatana-
<br/>tayā prayatnasyāvyāpakatvāt | tathāpi vyāpakatve tvasama-
<br/>vāyikāraṇānanurodhenākāraṇakatayā tadeva nityatvam |
<br/>na coddeśamātrasaṃbandhena kriyāhetutvamasmadādiprayatna-
<br/>syāpi tathābhāvaprasaṅgāt | na ca saṃyuktasaṃyogādadhi-
<br/>ṣṭhānaṃ, sākṣādadhiṣṭhānasya vivakṣitatvāt | viṣāpano-
<br/>dādau kathamiti cet | na<sup><small>2</small></sup> | tatrāsmadāderjñānamātraṃ
<br/>pratiyatnasyāvirodhāt | viṣāpanodādau tu tatsaha-
<br/>kāriṇastajjanyādṛṣṭasahakāriṇo vā anyasyaiva tatratyo
<br/>yatnaḥ kriyāheturiti | sargādau tu na śarīragandho'pīti
<note n="878.1"><p>bhekaśarīrādāviti 1 puº pāº |</p></note>
<note n="878.2"><p>tasya śarīrasya dūrasthatvāditibhāvaḥ |</p></note>
<pb n="879"/>
<br/>sarvathā kalevaravigamāt akāraṇatayā buddheḥ sarvajñatva-
<br/>manivāryaṃ viśveṣāṃ karturekasyeti |</b></p>
<p>śaṅkaº ṭīº | bhagnasya ca praveśe bhekādeḥ śarīrajanyatvaṃ siddha-
<br/>mityarthaḥ | nanu pāṣāṇasya sacchidratayā paramāṇurūpaṃ śarīraṃ tatra
<br/>praviśedevetyata āha | na ceti | śarīrāntargatameva ca manojñānaṃ
<br/>janayatīti bhāvaḥ | tatkuryāditi | pāṣāṇamadhyavartibhekādi
<br/>kuryādityarthaḥ | kāraketi | bhekaśarīraṃ prati yat kārakaṃ tadadhiṣṭhānaṃ
<br/>tatra vyāpāropadhānaṃ tadviṣayeṇa prayatnena bhavet, na ca vidūravartinā
<br/>prayatnenānyatra vyāpāra ādhātuṃ śakya ityarthaḥ | nanu tasya prayatno
<br/>vyāpaka evāstvityata āha | tathāpīti | tathāca sūryapadena nitya-
<br/>vyāpakaprayatnavānīśvara evābhidhīyata ityāyātamiti bhāvaḥ | nanu
<br/>daviṣṭhopīcchāviṣayatayā prayatnaviṣayaḥ syādityata āha na ceti | uddeśa
<br/>icchā | tathābhāveti | vidūre kriyājanakatvaprasaṅgādityarthaḥ | nanu
<br/>sūryādiśarīrasaṃyuktamākāśaṃ tatsaṃyuktaṃ ca bhekakārakacakramiti tatprayatnena
<br/>tatra kriyā syādityata āha | na ceti | sākṣādadhiṣṭhānasyeti |
<br/>prayatnavadātmasaṃyogenādhiṣṭhānaṃ vivakṣitaṃ, tatrāsmadādīnāṃ śarīradvāra-
<br/>mīśvarasya tu na tadvāramityarthaḥ | nanu gārūḍikaprayatnena vyavahite-
<br/>nāpi daṣṭaviṣāpanodaḥ kathaṃ kriyata ityāha | viṣeti | tatreti |
<br/>gārūḍikamantrapāṭhādinā garūḍadevatāyāstādṛśaṃ jñānaṃ janyate,
<br/>yena daṣṭo jīvati, tatra cāsmadādergārūḍikasya prayatno na viruddha
<br/>ityarthaḥ | nanu tathāpi daṣṭaniṣṭhaṃ viṣaṃ gārūḍikaprayatnena vyavahitena
<br/>kathaṃ calati kathaṃ vābhidhyānena viṣaśakalaṃ (na) calatītyata āha |
<br/>viṣāpanodādāviti | tatsahakāriṇa iti | mantrādipāṭhasahakāriṇa
<pb n="880"/>
<br/>ityarthaḥ | tajjanyeti | mantrādipāṭhajanyādṛṣṭasahakāriṇo'nyasyaiveśvara-
<br/>syetyarthaḥ | sargādau na śarīragandho'pīti | na sūryādiśarīragandho'pi
<br/>yena tatprayatnādhiṣṭheyatvaṃ syāt | tathā ceśvara evāśarīro'pyadhiṣṭhāteti
<br/>siddhamityarthaḥ | ata eva jñānakāraṇaśarīrādyabhāvāttadadhīnaprati-
<br/>niyamānupapatteḥ sarvajñatvamanivāryamityāha | sarvatheti |</p>
<p>raghuº ṭīº | paramāṇurūpamiti | tathāca sacchidrāṇyavayavi-
<br/>dravyāṇīti na tasya pāṣāṇābhyantaḥpraveśavirodhaḥ | sūryādiriti
<br/>śarīramātropalakṣakaṃ | tathā ca viprakṛṣṭaśarīrotpannajñānādireveśvaro
<br/>dūrasthāni kāryāṇi kuryādityarthaḥ | kāraketi | anyāvacchedenotpanna-
<br/>prayatnasyātmanaḥ saṃyoge'pi kārakavyāpārānutpādāt |</p>
<p>etena paramāṇurūpameva śarīramastu, na ca prayatnavadātmasaṃyogā-
<br/>samavāyikāraṇakakriyāvadantyāvayavitvameva śarīratvaṃ, antyāvayavipada-
<br/>vaiyarthyāt, manasa iva śarīrasyāpi jñānādijanakatvānna vaiyarthyaṃ,
<br/>ātmamanoyogasya ca janakatva āntaratvaṃ na tantraṃ cakṣurādinikhilendriya-
<br/>saṃyogaviśeṣavaśācca tasya rūpādisākṣātkārakāraṇatvaṃ śrotrasya ca
<br/>karṇaśaṣkulyavacchedo na sārvatriko bhujaṅge vyabhicārāt | dṛṣṭaṃ ca
<br/>kṣudrasyāpi śarīrasya mahādravyaprerakatvamiti pratyuktam |</p>
<p>asamavāyikāraṇeti utpādaniyāmakasaṃyogopalakṣakam | pra-
<br/>yatnasya cāṇudeśatve na davīyasi kriyotpādasambhavaḥ | prayatnāvacchedakā-
<br/>vacchedenaiva prayatnavadātmasaṃyogasya kriyotpādakatvāt | anyathā'ti-
<br/>prasaṅgāt śarīrādisayogānavacchedena ca na prayatnotpādo viprakṛṣṭe'pi
<br/>kriyotpādaprasaṅgāditi na tasya prayatnasya vyāpakatvamatovyāpakasyājanyatva-
<pb n="881"/>
<br/>mevetyarthaḥ | na ceti | uddeśa icchā | īśvaraprayatnasya kriyāhetutvaṃ
<br/>sākṣāditi | yadyapi paramparayaivādhitiṣṭhantaḥ kuvindādayo vyāpāra-
<br/>yanti vemādīni tathāpi kriyāvaddvāraiva tathā | niścalagaganādidvārā-
<br/>pyadhiṣṭhāne calatyeva śarīre sarvatra kriyotpādaprasaṅgāt | jñāneti |
<br/>jñānamabhidhyānaṃ | jñāneti ca mantrapāṭhāderapyupalakṣakam | anyasya
<br/>īśvarasya | tatratyaḥ tadavacchedena vartamānaḥ | kāryasya niyatakālatā-
<br/>sampattaye tatsahakāriṇa ityādi | na cā'nantānyeva paramāṇu-
<br/>rūpāṇi śarīrāṇi santu tena yugapadanantakārakādhiṣṭhānaṃ nānupapanna-
<br/>miti vācyam | anantakoṭiśarīrendriyajñānādivyaktikalpanā-
<br/>jālamapekṣya lāghavena nityasyaiva jñānādivyaktitrayasya kalpanāt |
<br/>vastuto'nādidvyaṇukādiparamparākāraṇatvena lāghavātsiddhasyānādi-
<br/>jñānādivyaktitrayasya janyatvaṃ sudūraparāhatamiti | sargādāviti |
<br/>śarīrasya sāvayavatvaniyamamabhipretya | sarvajñatvaṃ sarvaviṣayatvam |</p>
<p><b>astu tāvadasau sarvajñaḥ karttā, vaktā tu kathamiti
<br/>cet ? na | vacanaśaktau satyāṃ parārthaikatānatvāt | yo hi
<br/>hitāhitavibhāgaṃ vidvān parārthamabhiprāyaḥ saṃsthāna-
<br/>karaṇapāṭave satyaviduṣe 'vaśyamupadiśet yathā andhāya
<br/>dakṣiṇena yāhi vāmena mā gāḥ iti pṛthagjano'pi
<br/>tathā bhagavāniti | sthānakaraṇapāṭavamasiddhaṃ dehā-
<br/>bhāvāt | teṣāṃ tālvādivivṛtādirūpatvāt | na ca
<br/>tadantareṇa varṇaniṣpattiḥ, tadutpatteravadhāraṇāt | na ca
<pb n="882"/>
<br/>tatkāraṇānyanadhitiṣṭhataḥ tatkartṛtvamīśvarasyāpīti cet ?
<br/>na | yasya kāryasya yatkāraṇamanvayavyatirekasiddhaṃ tatkāra-
<br/>ṇādhiṣṭhānayoḥ sthūlasiddhyarthaṃ tadavayavaparamparākāra-
<br/>ṇādhiṣṭhānavadavaśyambhāvaniyamāt | nanu sarvatra kārye
<br/>kāyaḥ kāraṇamiti prāgupekṣitaḥ | pitṛtvādvopadeśānu-
<br/>mānam | tathāpi katama āgamastena praṇīta iti
<br/>cet ? vedāyurvedādirityarikarikarṇajvaraḥ siṃhanādaḥ |</b></p>
<p>śaṅkaº ṭīº | īśvarasya śarīrābhāvāduktatvamākṣipati astviti |
<br/>parārthaikatānatvāditi | paraprayojanaikaparatvādityarthaḥ | parārthaikatānatva-
<br/>meva kathayati | yo hīti | sthānaṃ kaṇṭhatālvādi | karaṇaṃ saṃvṛta-
<br/>vivṛttādilakṣaṇaḥ prayatnaḥ | tathā ceti | sthānakaraṇapāṭave sati
<br/>hitāhitavidvānityarthaḥ | pūrvapakṣī āśayamuddhāṭayati | sthāneti |
<br/>tadutpatteriti | varṇaṃ prati tālvādīnāṃ kāryakāraṇabhāvāvadhāraṇā-
<br/>dityarthaḥ | nanvīśvarastadantareṇāpi varṇān saṃjanayedityata āha |
<br/>na ceti | karaṇādhiṣṭhānayoravaśyaṃbhāvaniyamāditi | vākyaṃ yāvanna
<br/>parisamāpyate tāvadevānurūpaṃ dṛṣṭāntamāha | sthūleti | tarhyaṅkurādau
<br/>janayitavye kathamīśvarasya kāyo nābhyupagamyata ityata āha | na
<br/>ceti | pitṛtvāditi | janakatvādāptatvādvetyarthaḥ | pitā putraṃ janayi-
<br/>tvopadiśatyeva, yo yadāptaḥ sa tamanabhijñamupadiśatyeveti bhāvaḥ |
<br/>katama iti | bhavadabhyupagato 'smadabhyupagato vetyarthaḥ | arikarīti |
<br/>tavātiduḥsahaṃ mama vacanaṃ yatastvadanunnīyamānamaṇḍalīkaraṇādīnā-
<br/>maprāmāṇikatvena tava śramavaiyarthyamiti bhāvaḥ |</p>
<pb n="883"/>
<p>raghuº ṭīº | īśvarasya śarīravirahiṇo vaktṛtvāsambhavānna tadvaktṛ-
<br/>katvena vedānāṃ prāmāṇyaṃ, na vā tasya vyavahārapravartakatvamityāśayena
<br/>śaṅkate | astvityādi | prāk dvyaṇukādijanane | upekṣito'nabhyu-
<br/>pagataḥ | pitṛtvādveti | nirdoṣo'bhijñaḥ pitā nirdoṣāyāviduṣe
<br/>putrāya sati pratibandhakavirahādau hitāhitamavaśyamupadiśatīti
<br/>vyāpteḥ | vedānāṃ prāmāṇyamasahamānaḥ pṛcchati | tathāpīti |
<br/>āyurvedeti | vedaprāmāṇyasādhane dṛṣṭāntārtham |</p>
<p><b>tathāhi na tāvadayamāyurvedo'pramāṇaṃ, saṃvādasya
<br/>prāyikatvāt | visaṃvādasya kākatālīyatayā kartṛkarma-
<br/>sādhanavaiguṇyahetukatvāt | punastatsādguṇye tata eva
<br/>phalasiddheḥ | na ca nirmūlastathā bhavitumarhati | ati-
<br/>prasaṅgāt | na cānvayavyatirekabhāvo'sya mūlaṃ āvā-
<br/>podvāpena yogānāmanantatayā'rvācīnenāśakyatvāt |
<br/>viṣādau tathākaraṇe bahutarānarthaprasaṅgāt | kaḥ prekṣāvān
<br/>anākalitavastutattvaḥ pāṭavapoṣaṇacchedanakṣāraṇaśirā-
<br/>vedhanalaṅghanādi yogyāyai kārayet, kuryādvā | na
<br/>copadeśasya upadeśapāramparyamātraṃ mūlaṃ, avaśyamupadeśasya
<br/>kvacit pramāṇe viśrānteriti hi vyāpteḥ | na ca
<br/>nityāgamasambhavo vākyatvāt | tasmādatīndriyārthadarśi-
<br/>pūrvako'yamiti pariśeṣaḥ | tathā cānena dṛṣṭāntena
<br/>mahājanaparigṛhītatvādvedā api sarvajñapūrvakā ityu-
<br/>nnīyate |</b></p>
<pb n="884"/>
<p>śaṅkaº ṭīº | prathamaṃ dṛṣṭāntamupapādayitumāha | kartṛkarmeti |
<br/>daśa<sup><small>1</small></sup>mūlīkaṣāyapānaṃ jvaropaśamahetu tulanādyasādguṇyaṃ kartuścājīrṇa-
<br/>jvaratvādyasādguṇyamityarthaḥ | tata eva daśamūlīkaṣāyapānādereva |
<br/>asya mūlamiti | daśamūlīkaṣāyapānaṃ jvaropaśamaheturityasyetyarthaḥ |
<br/>yogānāmiti | tattadbheṣajasaṃyogānāmityarthaḥ | tathā karaṇa iti |
<br/>svayamutprekṣya yogakaraṇa ityarthaḥ | kiñcāptopadeśamantareṇa pāṭhanādau
<br/>pravṛttireva na syādityāha | kaśceti | yogyāyai abhyāsāya |
<br/>avaśyamiti | prāthamikasyopadeṣṭurupadeśyasākṣātkāra eva mūla-
<br/>mityarthaḥ | yadarthaṃ dṛṣṭāntopapādanaṃ <sup><small>2</small></sup>tatrāha | tathā ceti |</p>
<p>raghuº ṭīº | dṛṣṭāntamupapādayati | tathāhītyādinā | kartu-
<br/>rviniyokturvaiguṇyaṃ tadauṣadhaviniyogāyogyavayo'vasthādivaiśiṣṭyaṃ, sādhana-
<br/>syauṣadhasya kaṣāyarasādernyūnādhikāṅgatvaṃ yathāvihitapacanabhāvanaśodha-
<br/>nādiśūnyatvādikaṃ ca, karmaṇaḥ kriyāyā viniyogasya nyūnādhika-
<br/>mātratvāvihitakālīnatvādi | yadyapi vedānāṃ prāmāṇye sādhye
<br/>prāmāṇyasiddhyaiva dṛṣṭāntasambhavastathāpi sarvajñapūrvakatve sādhye tadarthamāha |
<br/>na cetyādi | yogānāmauṣadhānāṃ parasparamilanānām | viṣādā-
<br/>viti | vyādhiviśeṣeṣu teṣāmapyauṣadhatvāt | yogyāyai śikṣāyai | na
<br/>ceti | āgamānāṃ vākyatvenānityatvāt, svatantrapuruṣapraṇītatvācca |
<br/>ayamāyurvedaḥ | vedā apīti | yadyapyatra vedatvaṃ pramāṇaśabdaviśeṣatvaṃ
<br/>prāmāṇyāsiddhāvasiddhaṃ, evaṃ traivarṇikaniṣṭhapratyavāyajanakavyatirekaprati-
<note n="884.1"><p>daśamūlīkaṣāyasya tulanādyasādguṇyamiti 2 puº pāº |</p></note>
<note n="884.2"><p>tadāheti 2 puº pāº |</p></note>
<pb n="885"/>
<br/>yogyadhyayanaviṣayatvamapi svādhyāyo'dhyetavya ityasyāpi prāmāṇyāsiddheḥ |
<br/>tathāpi mahājanānāṃ nirupadhivedavyavahāraviṣayatvameva tat | mahājana-
<br/>parigraheṇa prāmāṇye siddhe tadgarbhitavedatvasya pakṣatāvacchedakatve'pi
<br/>na kṣatiḥ | mahājaneti | pramāṇāntarāmūlakatve satīti deyaṃ, tena
<br/>manvādismṛtermahājanaparigṛhītatve'pi na kṣatiḥ |</p>
<p><b>nanu mahacchabdo'tra yadi prāmāṇikavacanastadā
<br/>sandigdhāsiddhaviśeṣaṇo hetuḥ, atha bahvarthaḥ ? tadā
<br/>sugatādyāgamairanaikāntaḥ teṣāmapi vā <sup><small>1</small></sup>sarvajñapūrvakatva-
<br/>miti cet | na | bahutvātiśayasya vivakṣitatvāt |
<br/>ko'tiśayaḥ ? sarvadarśanāntaḥpātitvam | kastaiḥ pari-
<br/>grahaḥ ? tadarthānuṣṭhānaṃ, svīkṛtavyavahāravyākaraṇādi-
<br/>pālanīyatvaṃ, svīkṛtaprāmāṇyāyurvedādisvīkṛtārthatvañca |
<br/>tathāhi nāstyeva taddarśanaṃ yatra sāṃvṛtamityuktvāpi
<br/>garbhādhānādyantyeṣṭiparyantāṃ vaidikīṃ kriyāṃ jano nānu-
<br/>tiṣṭhati, spṛśyāspṛśyādivibhāgaṃ vā nānumanute,
<br/>vyatikrame cā''camanādisnānādiprāyaścittaṃ vā nānu-
<br/>tiṣṭhati | na sarvatra sarvo jana evamiti cet ? mā bhūt,
<br/>na hi sarvai rogibhirāyurvedārtho nānuṣṭhīyata iti na
<br/>tasya mahājanaparigrahaḥ | api tu sarvadarśanāntaḥpāti-
<br/>bhirityeva | tathāpi na sarvo vedārtha evamiti cet ?
<note n="885.1"><p>sarvadarśanakartṛbhiḥ parigṛhītatvamityarthaḥ |</p></note>
<pb n="886"/>
<br/>mā bhūt | na hi sarvo vaidyakārtha evamapi tu kaścit
<br/>kenāpi | evaṃ tarhi saugatādyāgamārtho'pi kaścida-
<br/>hiṃsādiḥ sarvadarśanāntaḥpātibhiranuṣṭhīyata eva kaiści-
<br/>diti so'pi mahājanaparigṛhītaḥ syāt | na |
<br/>sandehāt | kimayamahiṃsādirvaidika evārtho viḍāla-
<br/>vratanyāyena śraddhā''pādanāya śauddhodanipramṛtibhirupa-
<br/>nibaddhaḥ, āho svayaṃ dṛṣṭa eveti | na tāvat svayaṃ
<br/>dṛṣṭaḥ, śramaṇakādyāgamasādhāraṇatvāt | yastvasādhāraṇo
<br/>maṇḍalīkaraṇādiḥ keśolluñcanādirvā nāsau sarvairanu-
<br/>ṣṭhīyate vaidikastu asādhāraṇa eva niṣekādistatheti |
<br/>api ca vācakāpabhraṃśavibhāgo'stu na vā, tadvyavahāra-
<br/>stāvat sarvaireva tīrthikairavigānena svīkṛtaḥ | tathā
<br/>śikṣājyotiśchandonigamaniruktādyarthaśca | teṣāṃ ca
<br/>vedarakṣaiva paramaṃ prayojanamiti |</b></p>
<p>śaṅkaº ṭīº | saṃdigdheti | manvādīnāṃ prāmāṇikatvasandehā-
<br/>dityarthaḥ | tadeti | bahuparigṛhītasyāpi sugatādyāgamasya tvayā
<br/>sarvajñapūrvakatvānabhyupagamādityarthaḥ | teṣāmiti | sugatādyāgamānāmapi
<br/>tvaduktahetubalāt sarvajñapūrvakatvaṃ syādityarthaḥ | bahutveti | ati-
<br/>śayitānāṃ bahūnāṃ mahacchabdenābhidhānādityarthaḥ | sarveti | sarvāṇi
<br/>darśanāni nyāyamīmāṃsāpramṛtīni tadantaḥpātitvaṃ tatpratipādyamukhyārtha-
<br/>svargāpavargādisvīkartṛtvamatiśayaḥ | saugatādidarśanāni tu darśana-
<br/>pratirūpakāṇi na tu darśanānīti bhāvaḥ | kastairiti | ete
<pb n="887"/>
<br/>tāvanmahājanā bhavantu parigrahastu teṣāṃ ka ityarthaḥ | ekaṃ parigrahamāha |
<br/>tadartheti | asmadabhimatasya vedasyārtho niṣekādistairanuṣṭhīyate na tu
<br/>tvadāgamasyārtho maṇḍalīkaraṇādirityarthaḥ | dvitīyaṃ mahājanaparigraha-
<br/>māha | svīkṛteti | svīkṛtaprāmāṇyaṃ yadvyākaraṇaṃ pāṇinyādipraṇītaṃ
<br/>tatsādhitāsādhāraṇapadakatvaṃ mahājanaparigṛhītatvamityarthaḥ | chandasi
<br/>bahulam | chandasi pare'pi | vyavahitāścetyādisūtrapratipāditā-
<br/>sādhāraṇapadakatvaṃ yathāsmadāgame na tathā tvadāgame'pīti | tṛtīya-
<br/>māha | svīkṛteti | āyurvedabodhitavidhyarthaviṣayakatvamityarthaḥ | śata-
<br/>kṛtvo gāyatrīmabhyasya nīrugbhavatītyādau gāyatryā asmadāgama eva
<br/>sattvāditi bhāvaḥ | prathamaṃ mahājanaparigrahaṃ vivecayati | tathā
<br/>hīti | nāstyeveti | taddarśanaṃ nāsti yadantaḥpātī jano vaidika-
<br/>kriyāṃ nānutiṣṭhatītyarthaḥ | <sup><small>1</small></sup>vedāntamatamāśrityāha | sāṃvṛtamiti |
<br/>evamiti, vaidikakriyānuṣṭhātetyarthaḥ | api tviti | bhūyaḥsarvadarśa-
<br/>nāntaḥpātijanānuṣṭhīyamānārthatvenaiva mahājanaparigṛhītatvanirvāhā-
<br/>dityarthaḥ | na sarva iti | na rājasūyādirapītyarthaḥ | na hi sarva
<br/>iti | anekadhanavyayā''yāsasādhya<sup><small>2</small></sup>mahākubjaprasāriṇyādirityarthaḥ |
<br/>evaṃ tarhīti | yadi kvācitkī katipayamahājanapravṛttiḥ pari-
<br/>grahārtha ityarthaḥ | sandehākāraṃ darśayati | kimityādi svayaṃ dṛṣṭa
<br/>evetyantena | śramaṇakaḥ kṣapaṇakaḥ, tadāgamasya saugatairapi prāmāṇyā-
<br/>nabhyupagamāt | tatrāpyahiṃsāśravaṇādbaiḍālavratanyāyenaiva tadanuṣṭhānaṃ
<br/>saugatānāmiti bhāvaḥ | keśolluñcanaṃ vratānte nirviṇṇatvajñānāya
<note n="887.1"><p>vedāntinamadhikṛtyāheti 2 puº pāº |</p></note>
<note n="887.2"><p>mahākubjaprasāritailaṃ mahauṣadham |</p></note>
<pb n="888"/>
<br/>guruṇā śiṣyasya keśotpāṭanam | tatheti | sarvānuṣṭhānagocara ityarthaḥ |
<br/>dvitīyaṃ mahājanaparigrahaṃ sphuṭayati | api ceti | nanu vācakāpa-
<br/>bhraṃśavibhāgaphalaṃ vyākaraṇaṃ, tadvibhāga eva vastugatyā nāstītyata
<br/>āha | vācaketi | tadvyavahāraścet asti so'pi vyākaraṇādhīna
<br/>evetyarthaḥ | vyākaraṇaṃ hi prakṛtipratyayāgamādiparikalpakavākyam,
<br/>na ca gośabdavadgāviśabde'pi tatkalpanāsti tathā ca tatparikalpaka-
<br/>tvena sarvairanumatena vyākaraṇena bahulaṃ chaṃdasītyādinā, bhadraṃ karṇebhi-
<br/>rityādīnāṃ <sup><small>1</small></sup>samādhānāttatpālanīyatvaṃ siddham | kiñca vyākaraṇa-
<br/>vyākhyātṛbhirmahābhāṣyakārādibhiḥ sugatādyāgamānāmapramāṇyasyaiva
<br/>vyutpādanāditi bhāvaḥ |</p>
<p>raghuº ṭīº | sandigdheti | parigrāhakāṇāṃ prāmāṇyāsiddhe-
<br/>stathātvam | sarveti | nyāyādidarśanābhijñatvaṃ, pāṣaṇḍapustakāni tu
<br/>na darśanāni | viśiṣya vā nyāyādīnyupādeyāni | artheti |
<br/>tathā ca nyāyādyabhijñānuṣṭhīyamānārthatvaṃ nyāyābhijñādibhirvā'nuṣṭhīya-
<br/>mānārthatvamekaṃ mahājanaparigṛhītatvam |</p>
<p>tattaddarśanapratipādyasvargāpavargāditatsādhanādyaṅgīkartranuṣṭheyārthatvaṃ
<br/>tadityapi kecit |</p>
<p>dvitīyaṃ tadāha | svīkṛteti | svīkṛto nikhilatīrthikairaṅgī-
<br/>kṛto vācakatvavyavahārādiryeṣāṃ tāni vyākaraṇāni prakṛtipratyayādi-
<br/>vibhāgena sādhuśabdavyutpādakāni indracandrapāṇinyādipraṇītāni
<br/>śāstrāṇi taiḥ pālanamuddeśyībhūtaṃ tadarthānāmavadhāraṇamanuṣṭhānaṃ ca |
<br/>sugatādyāgamārthāvadhāraṇaṃ tu na teṣāmuddeśyam |</p>
<note n="888.1"><p>sādhanāditi 2 puº pāº |</p></note>
<pb n="889"/>
<p>svīkṛto--yathārthatvenābhyupagato vyavahāraḥ--prakṛtipratyayavibhāgā-
<br/>dinā vyutpādanaṃ yeṣāṃ pāṇinyādivyākaraṇānāṃ taiḥ pālanīyatvaṃ
<br/>tathā vyutpādyāsādhāraṇapadaśālitvaṃ, sugatādyāgamasthāni tu padāni
<br/>nāsādhāraṇāni, asādhāraṇāni tu chāndasāni gṛbhṇāmītyā-
<br/>dīnītyapi kaścit |</p>
<p>svīkṛtetyādyaprayojakatvaśaṅkāvyudāsārtham | evamagre'pi tṛtīyaṃ
<br/>tadāha | svīkṛteti | prathamaṃ tadvyutpādayati | tathā hīti | sāṃvṛta-
<br/>miti vedāntamadhikṛtya | saṃvṛtiravidyā | evaṃ vedārthānuṣṭhātā |
<br/>evaṃ mahājanairanuṣṭheyaḥ | mā bhūditi sāmpratikamanuṣṭhānamadhikṛtya,
<br/>rājasūyāśvamedhādīnāmapi mahājanairanuṣṭhānasya pramāṇasiddhatvāt |
<br/>sau(śau)ddhodanirbauddhaviśeṣaḥ | tathā śramaṇakādirapi | asādhāraṇa-
<br/>stadupajīvibhinnagranthāpratipāditaḥ, tathā ca mahājanānuṣṭhīyamānā-
<br/>sādhāraṇārthakatvaṃ paryavasitorthaḥ | dvitīyaṃ tadviśadayati | api
<br/>ceti | syādetat | apabhraṃśavat sādhavo'pi na vācakāḥ, vede
<br/>viśvedevāḥ śṛṇutemamityādau loke gāṃ gṛhāṇetyādau prāyaśo
<br/>vācakayoḥ prakṛtipratyayayoranyatarasyā'pyabhāvāt, vikārādeśau tu na
<br/>prāmāṇikau na vā sambhavadvācakabhāvau, lope tu śabdasaṃkathaiva
<br/>nāstītyata āha | vācaketyādi | teṣāṃ--vācakatvaprakṛtipratyaya-
<br/>vibhāgādivyavahārabhājāṃ vyākaraṇānāṃ tattadarthabodhakānāṃ ca
<br/>śikṣādīnāṃ, vedarakṣā vedārthānāmavadhāraṇamanuṣṭhānaṃ ca tadeva parmaṃ
<br/>prayojanaṃ, taduddiśyaiva munibhisteṣāṃ praṇayanāt vedānāṃ punaraprāmāṇye
<br/>tadarthāvadhāraṇamuddiśya munīnāṃ śāstrapraṇayanasyānupapatteḥ |</p>
<pb n="890"/>
<p><b>syādetat, vyākaraṇādīni tāvat sarvairabhyupagatā-
<br/>rthāni, vedā api taiḥ pālanīyā bhavantu | ta eveti
<br/>tu kutaḥ, saṃsāramocakāgamo'pi tatpālanīyaḥ kinna
<br/>syāditi cet | na | tatkartṛbhistathānabhyupagamāt,
<br/>avyutpādanāt, asādhāraṇaliṅgābhāvāt, viruddha-
<br/>liṅgasadbhāvācca | na hi vedaśabdārthāviva sugatādyā-
<br/>gamāsādhāraṇaśabdārthāvanurudhya teṣāṃ pravṛttiḥ yata eva-
<br/>munnīyeta, pratyuta virodha eva, taistadaprāmāṇyavyutpā-
<br/>danāt | tasmāt sarvābhyupetavyavahāravyākaraṇādi-
<br/>pālanīyatvamapi vedānāmeva nānyeṣām | sarvābhyu-
<br/>petaprāmāṇyairāyurvedādibhiḥ svīkṛtaścaiṣāmarthaḥ, pratipadaṃ
<br/>tadīyaśāntikapauṣṭikaprāyaścittatapojapadānahomādyupa-
<br/>deśāt | na caiṣa bhāgastatrāpramāṇameva | tulyayoga-
<br/>kṣematvāt | etadevāsiddhaṃ, prakṣepasyāpi saṃbhavāditi
<br/>cet | na | adhyetradhyāpayitṛ-saṃpradāyāvicchedāt |</b></p>
<p><b>“anyathākaraṇe cāsya bahubhyaḥ syānnivāraṇam” |
<br/>iti nyāyāt |</b></p>
<p><b>tasmādevaṃrūpo'pi mahājanaparigraho vedānā-
<br/>miti so'yamīdṛśo mahājanaparigraho'sarvajñapūrvakatve-
<br/>'saṃbhavan sarvajñapūrvakatvena vyāpyate |</b></p>
<p>śaṅkaº ṭīº | saṃsāramocakāgamo'pīti | tatrāpi pañca-
<br/>skandhamanaskārā'pohādipadamasādhāraṇaṃ yadasti tadapi vyākaraṇa-
<pb n="891"/>
<br/>vyutpādyamevetyarthaḥ | tatkartṛbhiriti | vyākaraṇakartṛbhirindrapāṇini-
<br/>prabhṛtibhiḥ | tathānabhyupagamāt saṃsāramocakāgamapratipādyārtha-
<br/>śabdayoranabhyupagamādityarthaḥ | anabhyupagame hetumāha | avyutpāda-
<br/>nāditi | yathā chandaḥsūtrairvaidikāni padāni vyutpādyante tathā
<br/>na tvadāgamasthānyapi | pañcaskandhādipadāni tu bhāṣāyāmeva
<br/>siddhānīti bhāvaḥ | avyutpādane hetumāha | asādhāraṇeti |
<br/>bhāṣāyāṃ yat padaṃ na prayujyate tadasādhāraṇaṃ liṅgaṃ, tadabhāvādityarthaḥ |
<br/>na hīti | vaidikāḥ śabdāḥ uṣādayaḥ, arthāśca yāgādayaḥ
<br/>ṣaḍoṃkārādayaḥ, sugatādyāgameṣu śabdastādṛśo nāstyeva, artho'pi
<br/>maṇḍalīkaraṇādiḥ | teṣāmiti | indrapāṇinipramṛtīnāmityarthaḥ |
<br/>viruddhaliṅgasadbhāvācceti<sup><small>1</small></sup> vivṛṇoti | pratyuteti | upasaṃharati |
<br/>tasmāditi | nānyeṣāmiti | na saṃsāramocakādyāgamānāmityarthaḥ |
<br/>tṛtīyamahājanaparigrahaṃ <sup><small>2</small></sup>spaṣṭayati | sarveti | tadīyeti | vede
<br/>yacchāntikapauṣṭikādyasti tasyā''yurvedenopadeśādityarthaḥ | śāntyai
<br/>prabhavatīti śāntikam | puṣṭyai prabhavatīti pauṣṭikam | tasmai prabhavati
<br/>santāpādibhya iti ṭhañ | eṣa bhāga iti | śāntikādyupadeśabhāga
<br/>ityarthaḥ | tatreti | āyurvede ityarthaḥ | tathā ca naitanmahājana-
<br/>parigṛhītamiti śaṅkārthaḥ | tulyayogeti | tathā ca daśamūlī-
<br/>kaṣāyādyupadeśabhāgo'pi na pramāṇaṃ syāt | na ceṣṭāpattiḥ,
<br/>tatprāmāṇyasya saṃvādena gṛhītatvāditi bhāvaḥ | nanu tulyayoga-
<br/>kṣematvaṃ tadā syāt yadi śāntikādividhirāyurvede bhavet, tadeva
<note n="891.1"><p>viruddhaliṅgasaṃsargasaṃbhavācceti 2 puº pāº |</p></note>
<note n="891.2"><p>sphuṭayatīti 2 puº pāº |</p></note>
<pb n="892"/>
<br/>nāsti, anubhūyamānastu tadbhāgaḥ prakṣipta ityāha | etadeveti |
<br/>adhyetriti | carakasuśrutādiparaṃparāgatatvānna śāntikādibhāgastatra
<br/>prakṣipta ityarthaḥ | anyathākaraṇa iti | asya--āyurvedabhāgasya |
<br/>anyathākaraṇe--prakṣepaśaṅkākaraṇa ityarthaḥ | bahubhya iti bahūnā-
<br/>mityarthaḥ | bhavadāgame'pi sarvatra prakṣepaśaṅkā syādityarthaḥ |
<br/>mahājanaparigṛhītatve hetau siddhe tatsādhyamāha | sarvajñapūrvakatve-
<br/>neti | vedāḥ sarvajñapūrvakāḥ etādṛśamahājanaparigrahaviṣayatvāt
<br/>yannaivaṃ tannaivamiti vyatirekītyarthaḥ |</p>
<p>raghuº ṭīº | saṃsāretyādi | tathā ca tenaivānaikāntikatva-
<br/>miti bhāvaḥ | tathā'nabhyupagamāt tadarthāvadhāraṇāderaniṣṭatvāt |
<br/>tādṛśecchāyāṃ pramāṇābhāvamāha | avyutpādanāditi | vyutpādanaṃ
<br/>padānāmarthāvadhāraṇopāyapradarśanam | vyākaraṇavyutpāditānāmapi
<br/>padānāṃ sugatādyāgame sattvādasiddherāha | asādhāraṇeti |
<br/>tanmātrāvasthitapadavyutpādanaṃ tasyoddeśyatāyāṃ liṅgaṃ na ca vedavattatra
<br/>tadastītyarthaḥ | asādhāraṇapadaviraheṇa tadavyutpādane'pi sādhāraṇa-
<br/>padavyutpādanena tathātvasambhavāt sandigdhānaikāntikatvamata āha |
<br/>viruddheti | liṅgābhāvaṃ vyutpādayati | na hīti | virodhiliṅga-
<br/>sadbhāvaṃ vyutpādayati | tairityādinā | tṛtīyaṃ tadviśadayati |
<br/>sarvetyādi | anyatheti bhaṭṭakārikā |</p>
<p><lg><l>anyathākaraṇe cā'sya bahubhyaḥ syānnivāraṇam |</l>
<l>ekasya pratibhānantu kṛtakānna viśiṣyata iti |</l></lg></p>
<p>asya vedasya bahubhyaḥ sampradāyapravartakebhyo'dhyāpakebhyaḥ, na viśiṣyate
<pb n="893"/>
<br/>na vyāvartyate | yadi kaścidbhramādinā vedamanyathākāramadhīyīta tadā
<br/>tamanye'dhyāpakā nivārayeyurnaivamadhīyīthā nedṛśo vedaḥ parantvevamākāra
<br/>iti, ato na sakalādhyāpakasampradāyasampratipannavede kalpitatvaśaṅkā-
<br/>vakāśaḥ, ekamātrapuruṣapūrvakaṃ tu kalpitatvaśaṅkānidānamiti tādṛśa-
<br/>sampradāyāvicchede'pi prakṣepā''śaṅkāyāṃ kvacidapi prasiddhapraṇetṛ-
<br/>praṇītatvanirṇayo na syāt tasyāḥ sarvatra bhāge sulabhatvāt | bahubhya
<br/>iti bahūnāmiti paryavasito'rtha iti vadanti | tadetanmahājana-
<br/>parigrahatritayamanyathā'nupapadyamānaṃ vedānāṃ sarvajñapūrvakatvaṃ sādhayatī-
<br/>tyāha | so'yamiti | asarvajñapūrvakatve sarvajñāpūrvakatve |</p>
<p><b>yathā hi pūrvaviruddhāpūrvavyākaraṇādivaidyakādiṣu
<br/>vigānādaparigrahaḥ, tathā tathāvidhe dharmaśāstre'pi |
<br/>vyāmohādbhavannapi kasyacideva na tu sarveṣām | atha
<br/>pūrvāviruddhaṃ cettathāpi pūrvasya pūrvavadaparigrahe kenacit
<br/>parigrahe vā kathaṃ tanmūlasyānyasya sarvaiḥ parigrahaḥ | na
<br/>ca nāsīdeva pūrvaṃ dharmaśāstraṃ mānāntarasyātra vastuni
<br/>kuṇṭhatayā'nuṣṭhānābhāvaprasaṅgāt | tathā ca dharmābhāve
<br/>tatkāryasya sukhasyāpyabhāve rāgānutpattau lokasamī-
<br/>hocchede lokocchedaprasaṅgaḥ |</b></p>
<p>śaṅkaº ṭīº | atra tarkamāha | yathā hīti | vivādā-
<br/>dhyāsitaṃ dharmaśāstraṃ yadi sarvajñapūrvakaṃ na bhavet uktamahājanaparigraha-
<br/>viṣayo na syāt, ādhunikavyākaraṇavaidyakādivadityarthaḥ | vyāmoha-
<pb n="894"/>
<br/>pūrvakatvaṃ parigrahasya nivartayitumāha | na ceti | vyāmohāditi |
<br/>sarvatādṛśapuruṣaparigraho na vyāmohapūrvako bhavitumarhatītyarthaḥ |
<br/>idānīntanaṃ dharmaśāstraṃ pūrvadharmaśāstrāviruddhameva yadi tadapi dharmaśāstraṃ
<br/>svamūlabhūtapūrvāviruddhameveti tatpūrvamapīti svīkartavyameva, yadi tādṛśaṃ
<br/>na syāt tadā mahājanaparigrahaviṣayo na syāditi tarkasya tatra tatra
<br/>pravṛtterityāha | atheti | nanu yena dharmaśāstreṇedānīntanadharma-
<br/>śāstrāvirodhastannāsīdevetyatāha | na ceti | atra vastunīti |
<br/>yāgadānādīnāmiṣṭasādhanatva ityarthaḥ | tathā ca yāgādau pravṛtti-
<br/>mantareṇa dharmo na bhavet, tadabhāve tadasādhāraṇakāraṇakaṃ sukhaṃ na
<br/>syāt, sukhābhāve tadanubhavādhīnaḥ sukhāntare rāgo na bhavet, tadabhāve
<br/>tadadhīnā pravṛttirna syāditi nirīhaṃ jagajjāyeta, tathā ca putrā-
<br/>dyutpattirapi na syāditi lokoccheda ityarthaḥ |</p>
<p>raghuº ṭīº | <sup><small>1</small></sup>vakṣyamāṇatīrthikopetaprakāratrayamantareṇāpi
<br/>prakārāntareṇa <sup><small>2</small></sup>tadupapattiṃ tāvadādau nirākurute | yathāhī-
<br/>tyādinā prasaṅga ityantena | pūrvavaditi pūrvāgamaviruddhārthatvāt |
<br/>nāsīdeva tatpūrvamāgamāntaramato na tadvirodhasambhāvanāpītyāśaṅkya
<br/>nirākurute | na cetyādinā | atra vastuni yāgāderiṣṭa-
<br/>sādhanatve | viśiṣṭaśiṣṭācārarūpānumānapūrvakatvantu <sup><small>3</small></sup>vijātīyā-
<br/>gamaparaṃparāpūrvakatvena samaṃ samānayogakṣemam |</p>
<note n="894.1"><p>āstikāṅgīkṛtetyarthaḥ |</p></note>
<note n="894.2"><p>mahājanaparigṛhītatvopapattimityarthaḥ |</p></note>
<note n="894.3"><p>vijātīyayāgaparampareti 2 | 3 puº pāº |</p></note>
<pb n="895"/>
<p><b>tasmānmahājanaparigṛhītapūrvapūrvāgamapūrvakatvāt,
<br/>pravāhanityatvādvā, pralayavicchede sargādau sarvānuvidheya-
<br/>puruṣadhaureyapūrvakatvādvā mahājanaparigraho, na tu pūrvā-
<br/>gamānapekṣārvācīnapuruṣapaśupūrvakatvāt | pūrvāgama-
<br/>prāmāṇyāprāmāṇyayorubhayathāpi tasya vipralambhakatvāt |
<br/>prāmāṇye hi tadviruddhābhidhānaṃ vipralambha eva | aprā-
<br/>māṇye'pyupāyamaviduṣo'nanuṣṭhāne tadā(bhāva)bhāsānu-
<br/>ṣṭhāne vā'sarvajñasyopadeśo vipralambha eveti |</b></p>
<p>śaṅkaº ṭīº | tattattīrthikamatānusāreṇa vikalpyopasaṃharati |
<br/>tasmāditi | saṃsāramocakādyāgamamabhipretyāha | na tviti | tasyeti |
<br/>arvācīnapuruṣasya tatpraṇītāgamasya vetyarthaḥ | prāmāṇye hīti | yadi
<br/>pūrvāgamaṃ vedaṃ pramāṇaṃ manuṣe tadā tadviruddhārthanaraḥśiraḥpāvitryādyabhi-
<br/>dhāyakābhidhānaṃ vipralambha evetyarthaḥ | pūrvāgamaṃ cet pramāṇaṃ na
<br/>manuṣe tadā taduktayāgādyanuṣṭhānavimukhīkaraṇānnūnamarvācīnena vipra-
<br/>labdhosi tadābhāso maṇḍalīkaraṇādistadanuṣṭhānopadeśo vā tadupa-
<br/>deśako vā vipralambhaka evetyarthaḥ |</p>
<p>raghuº ṭīº | pralayavicchede | pralayenāgamapravāhavicchede | ukta-
<br/>prakāratrayavirahiṇi pāṣaṇḍāgame mahājanaparigrahāsambhavaṃ vyutpā-
<br/>dayati | na tviti | prāmāṇyaṃ prāmāṇyasya niścayaḥ abhyupagamo
<br/>vā | aprāmāṇyaṃ prāmāṇyaniścayavirahaḥ, aprāmāṇyābhyupagamo vā |
<br/>tasyārvācīnapuruṣasya | vipralambhakatvāt vipralambhakakalpatvādvā | tadviru-
<pb n="896"/>
<br/>ddhābhidhānaṃ tena vihitasya niṣedho niṣiddhasya ca vidhānam | upāya-
<br/>maviduṣo yāgāderiṣṭopāyatvamaviduṣaḥ | upāyābhāsānuṣṭhāne svayaṃ
<br/>parikalpitasyopāyābhāsasya lokaparigrahārthamanuṣṭhāne pramāṇāntarā-
<br/>mūlako'sarvajñasyopadeśaḥ vipralambha eva vipralambhakalpa eva artha-
<br/>nirṇayāpūrvakatvāt | na ca <sup><small>1</small></sup>vipralambhastatkalpo vā bhavati bhājanaṃ
<br/>mahājanaparigrahasyetyarthaḥ |</p>
<p><b>tatra na prathamaḥ | vedaparamparānupalambhāt, arvā-
<br/>cīnānāṃ pāṭhapāratantryamātreṇa pravāhopapattau tatkalpa-
<br/>nāyāṃ pramāṇābhāvāt | nāpi dvitīya; vedahrāsa-
<br/>darśanāt | yata idānīmaśrūyamāṇasyāpi vedasyārtho-
<br/>'nuṣṭhīyate nibadhyate ca manvādibhiḥ, puruṣāṇāmapa-
<br/>cīyamānaśaktikatvācca | yathā hyaśvamedharājasūyādyanu-
<br/>ṣṭhānaśakterapacayastathādhyayanaśakterapi | na ca pūrvamapi
<br/>nānuṣṭhitā eva rājasūyādayaḥ, tadarthasya vedarāśe-
<br/>rvaiyarthyaprasaṅgāt | na ca nityānumeyavedasambhavaḥ |
<br/>varṇānāṃ nityatve'pyānupūrvyāḥ pāṭhāśrayatvāt | na
<br/>cānupūrvīśūnyavarṇāḥ padaṃ nāma, na cā''kāṅkṣādyupeta-
<br/>padakadambādanyadvākyaṃ nāmeti gururapi laghureva |
<br/>tasmāt puruṣāṇāmanuṣṭhānaśaktivat adhyayanaśaktirapi
<br/>yugakrameṇāpacīyate tato vedānāṃ śākhocchedaḥ tadarthā-
<note n="896.1"><p>vipralambhaka iti 3 puº pāº |</p></note>
<pb n="897"/>
<br/>nāmanuṣṭhānocchedaḥ, varṇāśramācāravyavasthāviplavaśceti |
<br/>ata eva bhagavato vyāsasya puruṣaśaktyapacayamavekṣya
<br/>vacanāni “alpāyuṣo'lpasattvā” ityādīni | vedo-
<br/>cchedamavekṣya “pratimanvantarañcaiṣā śrutiranyā vidhīyate”
<br/>ityādīni | anuṣṭhānotsādamavekṣya “dānamekaṃ kalau
<br/>yuge” ityādīni | ācāraviplavamavekṣya “prajā-
<br/>statra bhaviṣyanti śiśnodaraparāyaṇā” ityādīni |
<br/>tathā ca śrūyamāṇā api vedā ucchedamupayāsyanti
<br/>vedatvādvākyatvādvā ucchinnaśākhāvaditi nyāyāt |
<br/>yathā caitattathā parvatā api cūrṇībhaviṣyanti pārthiva-
<br/>tvāt ghaṭavat | samudrā api śoṣameṣyanti jalāśaya-
<br/>tvāt sthalīpalvalavat | sūryo'pi nirvāsyati taijasa-
<br/>tvāt pradīpavat | brahmāpi praiṣyati śarīritvāt
<br/>asmadādivadityāgamāvirodhenānumīyatām |</b></p>
<p>śaṅkaº ṭīº | idānīṃ svamatamātrasya prāmāṇikatvaṃ siṣā-
<br/>dhayiṣurvikalpitāni tīrthikamatāni dūṣayati | tatreti | pūrvapūrvā-
<br/>gamaparigṛhītatvamidānīntanāgamasyeti tāvanna saṃbhavatītyarthaḥ | kuta
<br/>ityata āha | vedeti | nanu guruśiṣyaparamparayā vedaparamparāpi
<br/>anubhūyata eveti kathamanupalambha <sup><small>1</small></sup>eva ityata āha | arvācīnānā-
<br/>miti | tatkalpanāyāmiti | mūlabhūtavedakalpanāyāmityarthaḥ |
<br/>nāpīti | dvitīya iti | pravāhanityatāpakṣo'pi na saṃbhavatītyarthaḥ |
<note n="897.1"><p>eveti 2 puº nāsti |</p></note>
<pb n="898"/>
<br/>hrāsadarśanāditi | adhyayanavicchedena tadbhāgavilopadarśanāt samasta-
<br/>vedasyāpi vilopasya sādhanīyatvādityarthaḥ | nanu yāvāneva vedabhāva
<br/>idānīmadhyayanaviṣayaḥ, pūrvamapi tāvānnevā''sīditi kuto hrāsa
<br/>ityata āha | yata iti | holakākartavyatābodhakavedabhāgasyāśravaṇe-
<br/>'pi tadarthānuṣṭhānasya sārvajanīnatvāt, aṣṭakāḥ kāryā ityādi
<br/>vedāśravaṇe'pi manvādibhiḥ smṛtatvāccetyarthaḥ | nanu hrāso'stu, sa
<br/>kathamityata āha | puruṣāṇāmiti | anuṣṭhānā'śaktivadadhyayanā-
<br/>'śaktirapyunnīyata ityāha | yatheti | tadartheti | idānīṃ pāṭhyamāna-
<br/>syāpi vedarāśeraśvamedharājasūyārthakatvopalambhena tadvaiyarthyaprasaṅgādityarthaḥ |
<br/>nanu holakādikartavyatābodhako vedaḥ kadāpi na pāṭhagocaraḥ, kintu
<br/>anumitādeva tasmāt smṛtyācārāviti gurumatamāśaṅkya, āha | na
<br/>ceti | abhyupetyāha | varṇānāmiti | ānupūrvyā iti | ghakāroccā-
<br/>raṇānantaroccāraṇaghaṭitāyā utpattāvabhivyaktau ca tulyatvādā(ccā)nu-
<br/>pūrvyāḥ pāṭhāśrayatvādityarthaḥ | nanu smṛtyācārānumitasya vedasyārtha-
<br/>pratipādakatve vilakṣaṇaiva sāmagrī sā ca na varṇānupūrvī, na cākāṅkṣā-
<br/>dyupetapadakadambaṃ vā'pekṣate taveśvaravat pakṣadharmatābalena tadarthajñāpakatvena
<br/>jñātādeva phalasiddheriti cet | na | ucchinnavedādarthaṃ pratītya
<br/>smṛtyācārayoḥ saṃbhave vilakṣaṇasāmagrīkalpanāyāṃ gauravaprasaṅgāditi
<br/>bhāvaḥ | gururapīti | evaṃ vadanniti śeṣaḥ | sugamamanyat | śākhā-
<br/>hrāsasiddhau kiṃ sidhyatītyāha | tathā ceti | pārthivatvāditi |
<br/>pṛthivīsamavetadravyatvādityarthaḥ | jalāśayatvāditi | jalasamaveta-
<br/>dravyatvādityarthaḥ | taijasatvāditi | tejaḥsamavetadravyatvādityarthaḥ |
<br/>praiṣyatīti | jñānajanakamanaḥsaṃyoganāśakajñānajanakamanaḥsaṃyogānā-
<pb n="899"/>
<br/>śyātmamanovibhāgavān bhaviṣyatītyarthaḥ | dravyatvaṃ kāryadravyānadhikaraṇā-
<br/>dhikaraṇadhvaṃsapratiyogivṛtti kāryadravyatvāt śabdatvavat sukhatvādivat
<br/>antyāvayavikarmatvādivadityavāntarapralaye, karmānadhikaraṇādhikaraṇa-
<br/>dhvaṃsapratiyogivṛtti, gandhānadhikaraṇādhikaraṇadhvaṃsapratiyogivṛttīti
<br/>vā sādhyaṃ prakṣipya tāveva hetudṛṣṭāntau mahāpralaye mānamāgamasaṃvalitaṃ
<br/>draṣṭavyam |</p>
<p>raghuº ṭīº | vijātīyavedaparamparāyāṃ na pratyakṣaṃ mānaṃ,
<br/>tasyānupalambhāt | nāpyanumānaṃ sāmpratikavedapravāhavat sajātīya-
<br/>pravāhapūrvakatvenaivopapattau vijātīyapravāhaparamparāṇāṃ tatpraṇetṛṛṇāṃ ca
<br/>kalpanānavakāśādityāha | vedetyādinā | ekadeśocchedadarśanena
<br/>sakalavedocchedānumānānna pravāhanityatvanibandhano mahājanaparigraha
<br/>iti vyutpādayati | vedetyādinā nyāyādityantena | hrāsaḥ eka-
<br/>deśādhyayanasampradāyavicchedaḥ | hrāse mānamāha | yata iti | hrāsā-
<br/>sambhavaṃ nirasyati | puruṣāṇāmiti | tathā caikasya sakalaśākhā-
<br/>dhyayanasāmarthyavirahādekenevānyairapyanadhyayanaṃ nāsambhavītyarthaḥ | pūrvapūrva-
<br/>smṛtyācārānumitavedādarthaṃ pratītya uttarottarasmṛtyācārayoḥ sambhave
<br/>śākhocchede na mānamityata āha | na ceti | nityatve'pītyabhyupa-
<br/>gamavādaḥ | jñānaghaṭitāyā apyānupūrvyāḥ pāṭhādhīnatvāt pāṭhāśraya-
<br/>tvamuktam | na ceti | ghaṭavat ghaṭasyārthāpratyāyakatvānnadīdīnetyādau
<br/>arthabhedapratyayācceti bhāvaḥ | syādetat pratipanniśīthādineva kalinā
<br/>vyavadhāne'pi satyādau prācīnaireva cirajīvimaharṣisamūhairādhyātmika-
<br/>śaktisampannānāmantevāsināmadhyāpanānnoccheda ityataḥ pralayaṃ sādhayati |
<pb n="900"/>
<br/>yathā cetyādinā | cūrṇībhaviṣyantītyādernaṅkṣyantītyarthaḥ | bhaviṣyatva-
<br/>mavivakṣitamanyathā vyabhicārāt | na ca krameṇaikaikadravyanāśe'pi na
<br/>pralayasiddhiriti vācyam | gaganādivṛttidhvaṃsāpratiyogīni kārya-
<br/>dravyāṇi kāryadravyānadhikaraṇavṛttidhvaṃsapratiyogīni kāryabhāvatvāt
<br/>dhvaṃsapratiyogitvādvā sukhādivaditi vivakṣitatvāt | na ca vibhu-
<br/>vṛttitvamupādhiḥ, manaḥspandādau sādhyā'vyāpakatvāt |</p>
<p><b>syādetat, bhaviṣyannucchedo'numitaḥ | sa tu bhūto-
<br/>'pīti kuta iti cet ? yata eva ucchedānantaraṃ punaḥ
<br/>sargeṇa bhāvyam | anyathā saṃsāriṇāṃ kṛtahāna-
<br/>prasaṅgāt | na hi viśvanirmāṇamantareṇa bhogajñānayoḥ
<br/>saṃbhavaḥ | na ca tena vinā karmapravāhasaṃrodhaḥ, tato
<br/>yathā bhaviṣyan viśvasarga ucchedapūrvakastathāyamapīti |
<br/>samayaniyamastu prāṇināṃ karmavaiṣamye'pi varṣādiniyama-
<br/>vadudayāstaniyamavadvā draṣṭavyaḥ | karmaṇāmevaivaṃ svabhāva-
<br/>tvāt | etadarthameva hi purāṇeṣu sṛṣṭipralayayo-
<br/>rdivasarātrivyavahāraḥ | tathāpi sarvaprāṇināśayauga-
<br/>padye kiṃ pramāṇamiti cet ? dviḥsaptabhaumabhuvanaprasāda-
<br/>bhaṅge'pi nirbhayā eva <sup><small>1</small></sup>grāmakuṭīhaṭṭavihāriṇaḥ
<br/>śarīriṇa iti mahatī prekṣā | tasmāt sargādi-
<br/>mahājanamanvādiparigrahapūrvakoyamadyayāvadanuvartata iti
<br/>nānavasaradoṣāvakāśo'pīti yuktamutpaśyāmaḥ |</b></p>
<note n="900.1"><p>grāmaṭīhaṭṭakuṭīvihāriṇa iti 2 puº pāº |</p></note>
<pb n="901"/>
<p>śaṅkaº ṭīº | bhaviṣyannuccheda iti | cūrṇībhaviṣyantītyādi
<br/><sup><small>1</small></sup>sādhyavattvādityarthaḥ | anyatheti | vartamāne sarve yatkarma saṃsāribhiḥ
<br/>kṛtaṃ tasyāgrimasargaṃ vinā viphalatvaṃ syāt | tathā cāyamapi sargaḥ
<br/>pralayapūrvakaḥ sargatvādbhāvisargavaditi, so'pi so'pītyanādirevāyaṃ
<br/>sargapralayapravāha ityarthaḥ | bhogajñānayoriti | bhogaḥ--samānādhi-
<br/>karaṇasamānakālīnasākṣātkāraviṣayatāvyāpyajātimatsākṣātkāraḥ |
<br/>jñānaṃ ca mokṣānukūlaṃ tattvajñānam | nanu mā bhūdbhogajñānayoḥ
<br/>saṃbhavaḥ kimato'ta āha | na ceti | teneti [na] ubhayasaṃbhavenetyarthaḥ |
<br/>na caivaṃ brahmaśatavarṣādiniyamaḥ kathamata āha | samayeti | tarhi
<br/>karmavaiṣamyaṃ viṣamavipākasamayatvaṃ kathaṃ samādheyamata āha | karmaṇā-
<br/>miti | viṣamavipākasamayānyapyekadā niruddhavṛttīti saṃbhavantyeva
<br/>suṣuptyavasthāvadityarthaḥ | etadarthameveti | yugapadvṛttinirodhakhyāpanārtha-
<br/>meva dinarātribhyāṃ sargapralayau purāṇādiṣu nirūpyete ityarthaḥ |
<br/>nanu katipayaprāṇikarmaṇāmevayugapadvṛttirodhārodhau syātāṃ na tu
<br/>sarveṣāmiti śaṅkate | tathāpīti | dviḥsapteti | caturdaśabhauma-
<br/>bhuvanarūpasya prāsādasya kālakramādyatra bhaṅgastatrāsmadādīnāṃ kati-
<br/>payānāmavasthānamasaṃbhāvitamityarthaḥ | laghugrāmo grāmaṭīḥ | nanu
<br/>sargādau mahājanā eva na santi tathā ca tadavasare mahājanaparigrahaḥ
<br/>parāhata evetyāśaṅkya nirasyannevopasaṃharati | tasmāditi | īśvareṇa
<br/>vedaracanāvasara eva manvādayo mānasā mahājanāḥ sṛṣṭāstaiḥ parigrahaḥ
<br/>sargādāvapyastyeveti nānavasaradoṣa ityarthaḥ |</p>
<note n="901.1"><p>sādhyabalāditi 2 puº pāº |</p></note>
<pb n="902"/>
<p>raghuº ṭīº | vidyamānaghaṭādīnāṃ vinā āgāminaṃ pralayaṃ
<br/>sādhyāsambhavāttasyāvaśyakatve'tīte tatra pramāṇābhāvaḥ | tathā cānādi-
<br/>tvādeva pravāhasya mahājanaparigraho bhaviṣyatītyāśayena śaṅkate |
<br/>syādetaditi | kṛtahāneti | atha sakalādṛṣṭanāśānmahāpralayotpattau
<br/>kutaḥ kṛtahānaprasaṅgaḥ, na cādṛṣṭādhikaraṇatvena sādhye kāryadravyānadhi-
<br/>karaṇaṃ viśeṣaṇīyaṃ, tathā sati vibhuvṛttitvāderupādhitvāt | maivam |
<br/>prāgabhāvādhikaraṇatvena tasya viśeṣaṇāt | idānīntanatvena pakṣasya
<br/>hetośca viśeṣaṇāt na mahāpralayā'vyavahitapūrvasargīyakārye aṃśato
<br/>bādho vyabhicāro veti | yadyapīdānīntanāni kāryāṇi pralayapūrva-
<br/>kāṇi kāryatvāt pralayottarakāryavadityetāvataiva kṛtārthatā | tathāpi
<br/>vinā'dṛṣṭaṃ kāryotpādāsambhavādadṛṣṭasattvapratipādanam | bhogaḥ sukha-
<br/>duḥkhasākṣātkāraḥ | jñānaṃ tattvajñānam | ayamapīti | evametatpūrvaḥ
<br/>tatpūrvopītyanādireva sargapralayapravāhaḥ | nanu prāṇikarmaṇāṃ viṣama-
<br/>vipākasamayatvāt kasyacit prāṇinaḥ karmabhyo dvitravatsarāntaritāvapi
<br/>sargapralayau syātāṃ, kadācicca prāṇyantarakarmabhyo nyūnādhikasamayā-
<br/>ntaritāvapītyata āha | samayeti | samayaniyamaḥ sargapralayayo-
<br/>rāgamasiddho brahmavarṣaśataniyamaḥ | karmaṇāmiti | yathā varṣādi-
<br/>janakakarmaṇāṃ tāvattāvatkālāntaritānāmeva varṣādīnāṃ janakatvaṃ na
<br/>jātvapi daṇḍapraharamātrāntaritānāṃ vatsarādyantaritānāṃ vā, tathā
<br/>sargapralayajanakānāmapi karmaṇāṃ brahmavarṣaśatāntaritayoḥ sargapralayayo-
<br/>rjanakatvamiti | etadarthameveti yathā divasarātryoḥ pratiniyata-
<br/>tattatkālāntaritatvaṃ, tathā sargapralayayorapi pratiniyatatattatkālā-
<br/>ntaritatvakhyāpanārthameva |</p>
<pb n="903"/>
<p>kecittu prāṇināṃ karmaṇāmanantatvātkathaṃ yugapadvṛttinirodha ityata
<br/>āha | karmaṇāmiti | evaṃsvabhāvatvāt--anantatve'pi suṣuptivat
<br/>kadācinniruddhavṛttikasvabhāvatvāt | etadarthaṃ karmaṇāṃ vṛttilābhayuga-
<br/>padvṛttinirodhakhyāpanārthamityāhuḥ |</p>
<p>yadyapyupadarśitānumānamaprayojakaṃ, gaganādivṛttidhvaṃsapratiyogya-
<br/>vṛttidravyatvaṃ kāryadravyānadhikaraṇaprāgabhāvādhikaraṇavṛttidhvaṃsapratiyogi-
<br/>vṛtti idānīntanakāryasamavetatvāt, anāditāvacchedakatvādvā |
<br/>gaganādivṛttiprāgabhāvāpratiyogyayaṃ ghaṭaḥ kāryadravyānadhikaraṇavṛtti-
<br/>prāgabhāvapratiyogī kāryatvāt sukhādivadityādikamapi tathā |
<br/>tathāpi sargapralayabodhakāgamānuruddhatvānna doṣaḥ | nanu sargādā-
<br/>vīśvareṇa praṇītānāṃ vedānāṃ tadānīṃ mahājanaviraheṇa <sup><small>1</small></sup>kva pari-
<br/>grahāvasara ityāśaṅkāṃ nirasyannupasaṃharati | tasmāditi |</p>
<p><b>tadaivaṃ kathaṃ manvādibhiḥ parigṛhyantāṃ vedā iti
<br/>cet ? āyurvedavadāptoktatvaniścayāt | sa eva kuta
<br/>iti cet ? adhyakṣataḥ, teṣāmapyatīndriyārthadarśitvāt |
<br/>tādṛśāṃ teṣāṃ tatparigraheṇa kiṃ prayojanamiti cet ?
<br/>asmadvyavahāreṇāsmadapatyādi vyutpadyatām, tathā ca
<br/>dharmasaṃpradāyaḥ pravartatāmiti bhūtadayā, svādhikāra-
<br/>sampādanaṃ ca |</b></p>
<p><b>athavā sargāntaragṛhītavyāptiprādurbhāve suptaprati-
<note n="903.1"><p>kuta iti 1 puº pāº |</p></note>
<pb n="904"/>
<br/>buddhavat pitṛtvenāvipralambhakatvamuccāvacabhūtanirmāṇa-
<br/>darśanena sārvajñyamanumāyā''ptatvaniścayastasya teṣām |</b></p>
<p><b>yadvā bhagavāneva saṃpradāyapravartanavyasanavyagraḥ kāya-
<br/>sahasrāṇi vyutpādyavyutpādakabhāvavyavasthitāni nirmāya
<br/>tadātanaṃ mahājanaṃ parigrāhitavān, naṭanopādhyāya
<br/>iva svayaṃ naṭitveti sarvaṃ sustham | pakṣatraye'pyatra
<br/>purāṇādisaṃkathāpyastīti |</b></p>
<p>śaṅkaº ṭīº | nanu santu tadānīṃ mahājanāstaistasya parigrahaḥ
<br/>kathamityata āha | tadaivamiti | sa eveti | āptoktatvaniścaya
<br/>evetyarthaḥ | adhyakṣata iti | vedaprayokturyathārthavākyārthajñānavattva-
<br/>māptatvaṃ manvādibhiḥ pratyakṣeṇaiva gṛhyata ityarthaḥ | nanu parakīyaṃ jñānaṃ
<br/>kathaṃ teṣāṃ pratyakṣamata āha | teṣāmiti | nanu te'pi cet sarvajñā
<br/>eva tadā svayameva dharmādharmau sākṣātkṛtya vyavaharantu kimiti vedaṃ
<br/>parigṛhṇantītyāśaṅkate | tādṛśāmiti | asmābhiścedvedārtho'nuṣṭhīyate
<br/>tathā cāsmadapatyānyapi anutiṣṭhantīti taddṛṣṭāntenānye'pīti
<br/>bhūtadayā, tatparigrahaheturiti śeṣaḥ | svādhikāreti | īśvareṇaiva
<br/>vedaṃ praṇīya tatparigrahe manvādayo'dhikāriṇaḥ kṛtā ityarthaḥ |</p>
<p>nanu manvādīnāṃ sārvajñye pramāṇaṃ nāstītyanuśayenāha | athaveti |
<br/>īśvaro na vipralambhakaḥ pitṛtvāt yo yasya pitā sa taṃ na
<br/>vipralabhata iti prāgbhavīyasaṃskārādhīnavyāptismṛtibalāttadāptatvānu-
<br/>mānaṃ teṣāmityarthaḥ | nanu nāvipralambhakatvamātramāptatvaṃ kiṃ tu
<br/>yathārthajñānavattvamapītyata āha | uccāvaceti | uccāvacamanekavidhaṃ
<br/>kṣityādi, tatkartṛtvānumānāntargataiva sārvajñyasiddhirityuktamevetyarthaḥ |</p>
<pb n="905"/>
<p>nanu varṣaśatānte saṃskārodbodha ityapyasaṃbhāvitamityanuśayenāha |
<br/>yadveti | atra saṃvādamāha | pakṣatraye'pīti |</p>
<p>raghuº ṭīº | prāmāṇyāniścaye na parigrahasambhava ityāśaṅkate |
<br/>tadaiveti | āptatvāniścayenāptoktatvaniścayāsambhava ityāśaṅkate | sa
<br/>eveti | tādṛśāṃ atīndriyārthadarśināṃ yāgahiṃsādeḥ svayameva
<br/>hitāhitasādhanatvanirṇayāditi bhāvaḥ | vyavahāreṇa vedādhyayanā-
<br/>dinā | vyutpattirvedādhyayanādiḥ | dayeti | dayālūnāṃ parahitasampā-
<br/>danameva prayojanam | adhikāraḥ tvamevaṃ kurviti īśvaraniyogaḥ |
<br/>purāṇādibhiḥ saṅkathā saṅkathanamabhidhānaṃ, saṃvāda ityapi kaścit |</p>
<p><b>syādetat parameśvarapravartito'yameva vedasaṃpradāyaḥ
<br/>sargāntaravedāpekṣa eveti seśvaramīmāṃsāpakṣaḥ kapila-
<br/>pakṣo vā syāditi cet ? kimarthaṃ punariyamapekṣā ?
<br/>pūrvavede jagannāthasya na tāvadvedārthopalambhāya | nitya-
<br/>sarvajñatvāt | nāpi racanārthaṃ | svabhāvataḥ sarvakartṛka-
<br/>tayā ādarśānapekṣaṇāt | nāpi virodhaparīhārārtham |
<br/>pratipādyānāṃ tadanusandhānavidhuratvāt | avaidhurye vā
<br/>kartuḥ sārvajñyavijñānādeva samastavirodhavidhūnanāt |
<br/>tathāpi pūrvasargāntaravedavyarahāro'pi parameśvarasya
<br/>gocara iti cet ? kaḥ sandehaḥ yadi caitadeva vedasya
<br/>pravāhanityatvaṃ, na kevalametasya kiṃ tu ghaṭāderapīti
<pb n="906"/>
<br/>nyāya eva darśanam | anyathā mīmāṃseti kva seśvara-
<br/>mīmāṃseti | tasmāduktarūpaḥ parigraho nānyathā saṃbhava-
<br/>tīti pratibandhasiddhiḥ | tathā cāptoktatvāt prāmāṇya-
<br/>siddhiḥ |</b></p>
<p>śaṅkaº ṭīº | seśvareti | īśvarasya vedakartṛtvābhyupagamāt
<br/>seśvaratvaṃ pūrvapūrvavedāpekṣatvalakṣaṇamīmāṃsātvamiti seśvaramīmāṃsāpakṣaḥ |
<br/>kapilasyaiva dharmavijñānaiśvaryasaṃpannasya suptaprabuddhavat sargāntaragṛhītaveda-
<br/>smṛtimatastatpratyabhijñānavato vā vedapradyotakatvamiti kapilapakṣaḥ |
<br/>pratipādyānāmiti | manvādīnāṃ pūrvaṃ vedānusandhānaṃ yadi syāttadā
<br/>tadvirodhaparihārārthaṃ tatpratipāditārthapratipādakatvabodhanādvirodhabhañjanaṃ
<br/>bhavet natvevamityarthaḥ | nanu manvādayo'pi sarvajñā eva kathaṃ pūrvasargavedaṃ
<br/>na pratisandhāsyantītyata āha | avaidhurye veti | yadi te sarvajñā-
<br/>stadā vedapraṇetureva sārvajñyaṃ jñātvā tatpraṇītatvenaivāvirodhajñānā-
<br/>dityarthaḥ | nanvīśvarasya pūrvasargavedajñānavattvābhyupagamapakṣa eva seśvara-
<br/>mīmāṃsāpakṣa ityata āha | tathāpīti | etadeveti | īśvarajñāna-
<br/>viṣayatvamityarthaḥ | īśvarasya pūrvasargaghaṭādirapi jñānaviṣaya iti
<br/>ghaṭapravāho'pi nityaḥ syāttathā cedaṃ nyāyadarśanameva | sa eva vedapravāha
<br/>idānīmapyastīti mīmāṃsāpakṣa eva sa ca dūṣita iti seśvara-
<br/>mīmāṃsāpakṣo nātirikta ityarthaḥ | pratibandheti | vedā vyāsoktā
<br/>mahājanaparigṛhītatvāditi pratibandhasiddhirityarthaḥ | kimato yadyeva-
<br/>mata āha | tathā ceti |</p>
<pb n="907"/>
<p><b>kathaṃ punaḥ sugatādyāgameṣu nā''daraśchāndasānāṃ,
<br/>vedavidveṣidarśanāntaḥpātipuruṣapraṇītatvāditi mā
<br/>śaṅkiṣṭhāḥ | jinendrajagadindraprabhṛtipraṇīteṣṭhapyādarāt |
<br/>tatkasya hetoḥ mahājanaparigṛhītapūrvāgamāviruddhatayā
<br/>tadanusāritvāt | kutastarhi ? siddhaprāmāṇyaveda-
<br/>virodhāt | kathaṃ tarhi katipayairapi tatparigrahaḥ ?
<br/>alasabhīrubhirduḥkhamayajātyakarmavidveṣāt | uduṃbara-
<br/>gartīyatantuvāyavat | natvevaṃ vede karmaṇyeva nirbhara-
<br/>tvāt | traivarṇikabahiṣkṛtairanadhikāribhirananyagatika-
<br/>tvāt kīrtiprajñākaravat | nanu evaṃ śrutau paraiḥ pūjyā-
<br/>nāmapyatrāpraveśāt itaḥ patitānāmapi parairupā-
<br/>dānāt | bhakṣapeyādyadvaitarucibhiśca rāgāt sarabhādi-
<br/>vat na tvevamāmnāye tadvibhāgavyavasthāparatvāt |
<br/>kutarkābhyāsibhiśca mohāt kāṇācāryādivat na
<br/>tvevaṃ brahmaṇi ābālabhāvaṃ pravṛtteḥ | avivekibhiśca
<br/>pāṣaṇḍisaṃsargāt śauṇḍikādivat na tvevaṃ prakṛte
<br/>pitrādikrameṇa pravartanāt | yogābhyāsābhimāni-
<br/>bhiścāvyagratābhisandhaḥ subhūtyādivat na tvevaṃ prastute
<br/>prathamasya karmakāṇḍa eva niyogāt | ayogyairāvī-
<br/>[jī ?]vanāt sāmānyaśramaṇakavat na tvevaṃ prakrānte
<br/>āgantukānāmanadhikārāt | kuhakavañcitaiḥ samī-
<br/>cīnapratyayāt dīpaṅkarasuṣiradarśibāliśavat na tvevaṃ
<pb n="908"/>
<br/>prakṛte tadabhāvāt | kintu mahājanaparigrahāt vaktṛ-
<br/>prāmāṇyamanumāya āyurvede nairujyakāmavaditi |</b></p>
<p>śaṅkaº ṭīº | kathaṃ punariti | sarvajñapraṇītatvāviśeṣāditi
<br/>bhāvaḥ | sa evaikagranthenāha | vedeti | śaṅkābhāve bījamāha |
<br/>jinendreti | tatkasyeti | jinendrādīnāmeva kathaṃ tadādara ityarthaḥ |
<br/>jinendrānāṃ tadādare hetumāha pūrvapakṣī | mahājaneti | iyaṃ śaṅkā
<br/>māstu tathāpi chāndasānāṃ kutastatra na samādara ityāha | kuta
<br/>iti | siddhāntī tatra hetumāha | siddheti | naraśiraḥpāvi-
<br/>tryādividhānādvirodha ityarthaḥ | alasabhīrubhiriti | alasāśca
<br/>bhīravaścetyarthaḥ | uduṃbaragarto deśaḥ | tantuvāyaḥ kuvindaḥ tenālasyena
<br/>vaidikaṃ karma tyaktvā saṃsāramocakāgamopadiṣṭaṃ karma parigṛhīta-
<br/>mityarthaḥ | karmaṇyeveti | kaṣṭamayabahuvidhakarmapratipādakatvādityarthaḥ |
<br/>ananyagatikatvāt--vaidikakarmānuṣṭhānarūpagatyabhāvāt | pitrādīti |
<br/>apracyutādhikāraparamparākatvādityarthaḥ | subhūtirbauddhaviśeṣaḥ | prathamata
<br/>iti gārhyasthānantaraṃ <sup><small>1</small></sup>yogavidhyupāsanasyopadiṣṭatvāttatra ca kaṣṭabahu-
<br/>karmopadeśādityarthaḥ | ayogyairiti, jīvikāyāmakṣamaiḥ | sāmānya-
<br/>śravaṇako bījabhūtaḥ [?] śravaṇakaḥ sa hi bahudhanaṃ datvā bauḥddhai svadarśane
<br/>pravartitaḥ | āgantukānāmiti | pākhaṇḍānāmityarthaḥ | kuhakaḥ
<br/>aindrajālikaḥ | dīpaṃkaraḥ bahuśuṣiraḥ puruṣapramāṇakaḥ tṛṇakāṣṭhakhaṇḍa-
<br/>statra hi eka eva dīpaḥ śuṣiranissaratprabho bahudīpabhramaṃ janayati |
<br/>bāliśo mūrkhaḥ | tadabhāvāditi | mūlabhūtasya bāliśatvābhāvāditi
<note n="908.1"><p>yogavidhyupanyāsasyeti 2 puº pāº |</p></note>
<pb n="909"/>
<br/>bhāvaḥ | kiṃtviti | yathāyurvede nairujyakāmaḥ pravarttate tathā yāgādau
<br/>svargādikāmo na tu vipralambhakatvādityarthaḥ |</p>
<p>raghuº ṭīº | satyapi bahubhiḥ parigrahe sugatādīnāṃ vedeṣviva
<br/>bhavatāmapi vidveṣamātrādeva tadāgameṣu nā''dara ityāśayenāśaṅkate |
<br/>kathaṃ punariti | aprāmāṇyādeva tatra nādaro'smākamityabhiprāyeṇa
<br/>prāha siddhāntī | vedetyādi | tat teṣvevādaraṇam | kasya hetoḥ,
<br/>yadi tādṛśapuruṣapraṇītaṃ niṣpramāṇaṃ teṣāṃ svato'prāmāṇye'pi pramāṇa-
<br/>mūlakatvāttathetyāha | mahājanetyādi | pṛcchati | kutastarhīti |
<br/>uttarayati | siddheti | aviruddhabhāgasyāpi pramāṇāmūlakatvenāpramāṇa-
<br/>tvāt | uḍumbaragarto deśaviśeṣastadīyastantuvāyaḥ kuvindaḥ bauddhaviśeṣaḥ |
<br/>sarabho bauddhaviśeṣaḥ | avyagratā alepatā | tathā ca vadanti |</p>
<p><lg><l>atyantamalinaḥ kāyo dehī cātyantanirmala ityādi ||</l></lg></p>
<p>subhūtirbauddhabhedaḥ | sāmānyaśramaṇakaḥ sāmānyanāmā kṣapaṇakaḥ
<br/>sa hi bahudhanaṃ datvā svadarśane bauddhaiḥ pravartitaḥ | dīpaṅkaro bahusuṣiro
<br/>yantraviśeṣaḥ tanmadhyasthito hyeka eva pradīpaḥ parito nissaratprabho'neka-
<br/>vatpratibhāti |</p>
<p>kiṃ punaramīṣāṃ mūlaṃ, na hyetāvanto grantharāśayaḥ
<br/>paravipralambhanārthaṃ praṇīyante, na ca viśvameva vipralabhya-
<br/>miti cet ? bhavatu kiñcinmūlaṃ kimanena cintitena |
<br/>atinirbandhe tu kṣaṇikanairātmyādipratipādakānāṃ
<pb n="910"/>
<br/>tarkābhyāsaḥ | pratipāditaṃ ca tathā | śūnyasākārādi-
<br/>pratipādakānāṃ tu durabhyāsaḥ | yogaśāstreṣṭhabhyasyataḥ
<br/>svarūpaśūnyamiva bhāvyamekameveti pratipādanāt |
<br/>caityacīvarādipratipādakānāṃ tu svasthitimabhisandhāya
<br/>darśanāntarasthitidveṣaḥ | svasthitau pramāṇamanapekṣya para-
<br/>sthitau vigānāt | brahmacaryapratipādakānāṃ tu vedā
<br/>eva, nyāyāviruddhaṃ paratantroktamapyānukūlyaprasiddhergṛhyata
<br/>iti vimarṣāt | mantrakoṣapratipādakānāṃ tu praṇava-
<br/>bījajātayaḥ sarvasādhāraṇyaḥ, śraddheyadevatānāmāṅkastva-
<br/>dhikaḥ | śraddhāparigṛhītaścākāro devateti hastasamā-
<br/>locaḥ | satyatapaḥśālīnāṃ vacanaṃ mantro viṣayavatyāṃ
<br/>cintāyāṃ cittasthairyaṃ prayojanaṃ, kathamanyathā maharṣīṇāṃ
<br/>śāpānugrahakṣamatā, kathaṃ vā caturbhujāṣṭabhujādyavastheti
<br/><sup><small>1</small></sup>durūhāditi | ekavipralambhanārthaṃ vā kenacit
<br/>kiyadeva praṇītaṃ tenānuṣṭhitaṃ aparaistadanuyāyibhi-
<br/>rgṛhītamanuṣṭhitaṃ vyākhyātaṃ vivarddhitaṃ ceti kimanupa-
<br/>pannam | tasmādviruddhāgamavyudāsena vedā evārvācīna-
<br/>puruṣapūrvakatvaśaṅkāvyudāsena parameśvarapraṇītatvādeva
<br/>bhūtārthabhāgasyāprāmāṇyaśaṅkāvyudāsena pramāṇameveti
<br/>niyamaḥ |</p>
<note n="910.1"><p>durūhatvāditiśaṅkarasammataḥ pāṭhaḥ |</p></note>
<pb n="911"/>
<p>śaṅkaº ṭīº | amīṣāṃ sugatādyāgamānām | bhavatviti |
<br/>āgamaprāmāṇyasādhanādeva vayaṃ kṛtakṛtyā iti bhāvaḥ | tarkābhyāsa
<br/>iti | kutarkābhyāsa ityarthaḥ | sthairyaṃ yadi syādarthakriyāyāṃ kramayaugapadye
<br/>na syātām, ātmā yadi syādātmadarśī <sup><small>1</small></sup>tadātmano na mucye-
<br/>tetyādikutarkābhyāsaḥ | tatheti | eṣāṃ kutarkatvamityarthaḥ | durabhyāsa-
<br/>mevāha | yogeti | bahirvyāvṛttaṃ manaḥ praṇidhānabalāt śūnyameva
<br/>jagaditi bhāvayatā kenāpi śūnyataiva siddhāntitetyarthaḥ | caityeti |
<br/>caityo bauddhadevatā | cīvaraṃ parityājyamityādipratipādakānāmityarthaḥ |
<br/>caityavandanāccīvaraparityāgācca na kiñcidanyadupeyamiti digambarāṇāṃ
<br/>svasthitiḥ svābhyupagamastatraiva ca pramāṇaparityāgakalpanayā'nyatra vigāna-
<br/>mityarthaḥ | paramatamapratiṣiddhamanumatamiti brahmacaryapratipādakānāṃ
<br/>mūlamityāha | brahmacaryeti | mantrakoṣo mantrasamudāyaḥ yaḥ praṇavo-
<br/>'smākaṃ tajjātīya eva, yānyeva tattaddevatābījākṣarāṇi tānyeva ca
<br/>tatra pratipāditāni tadbalādevādityastambhanapratimājalpanādiśaktirapi
<br/>bauddhānāmityarthaḥ | sarvasādhāraṇya ityatra mūlamityanuṣajjanīyam |
<br/>tarhi sūryādidevatāsvīkārasteṣāṃ na kathamata āha | śraddheyeti |
<br/>tattaddevatānāmeva caityādināmāntaradhāraṇaṃ paraṃ viśeṣa ityarthaḥ | nanu
<br/>ya evākāraḥ śraddhayā dhyāyate saiva devatā nanu tvadabhyupagata indrādi-
<br/>rityata āha | śraddheti | hastasamāvaraṇamātrametanna tu tāttviko-
<br/>'yamindra ityarthaḥ | satyeti | tadvacanameva mantro na tu vedabhāga-
<br/>stvadabhyupagataḥ | aṣṭabhujacaturbhujādirapi tvadabhyupagatā na devatā,
<br/>kiṃtvetādṛśaviṣayasya ceccintanaṃ kriyate tadā manaḥ sthirambhavatītye-
<note n="911.1"><p>tatrānurakto na mucyetetyādi 2 puº pāº |</p></note>
<pb n="912"/>
<br/>tāvanmātrārthaṃ tadabhidhānam atraivopapādyadvaye upapādakadvayamāha |
<br/>kathamanyatheti | durūhatvāditi | nāyaṃ pakṣa iti śeṣaḥ | yadi
<br/>tādṛśānāṃ vacanameva mantrastadā tadvacanānāmanekatvānmantratvena kasyohaḥ
<br/>syāt | yadi ca cittasthairyamātra evāṣṭabhujādyupayogastadā yatkiñci-
<br/>dviṣayavatyaiva cintayā cittasthairyaṃ bhavatīti mūrtiviśeṣo devatātvena
<br/>durūha ityarthaḥ | vedā eva sarvajñapraṇītā eva pramāṇameveti pūrvapraghaṭṭaka-
<br/>sādhitaṃ niyamatrayaṃ hetutrayoparaktamupasaṃharati | tasmāditi |</p>
<p>raghuº ṭīº | tarkābhyāsaḥ kutarkābhyāsaḥ | tathā-kṣaṇikatvādyanu-
<br/>guṇānāṃ kutarkatvaṃ | durabhyāsaḥ manaso bahirvyāvṛttaye yogaśāstreṣu bhāvya-
<br/>tvenābhihitasya śūnyatvādeḥ śāstratātparyāparicayādvāstavatvaniścayaḥ |
<br/>caityacīvarādi--caityavandanacīvaraparityāgādi | vedādividveṣibhiḥ
<br/>kimiva taduktamabhihitamata āha | nyāyeti | ekadeśasaṃvādena
<br/>bhāgāntare lokānāmāśvāsārthamityarthaḥ | sarvasādhāraṇyaḥ--sarva-
<br/>vaidikamantrasādhāraṇyo mūlaṃ asmākaṃ vaidikeṣu mantreṣu praṇavabījāni
<br/>dṛṣṭvā tatpratirūpakāṇi kalpayitvā svamantreṣu te prakṣiptavantaḥ | kvacicca
<br/>vāstavānyeva bījāni tadbalācca kutaścittadīyamantrādādityastambhanā-
<br/>dikamiti | śraddhāmātreṇa kathaṃ caityāderdevatātvaṃ tatrāha | śraddheti |
<br/>hastasamālocaḥ--kalpanā | teṣāṃ yathāyathaṃ tattadbījākṣarādiśālīni
<br/>śraddheyadevatānāmāṅkitāni vākyānyeva mantratvena te parikalpitavanta
<br/>ityarthaḥ | mantratvena parikalpitasya vāṅmātrasya japāt klṛptāyāśca
<br/>devatāyāḥ paricintanāt kadācit phalasiddherasambhāvitatvāt kathaṃ
<br/>tādṛśakalpanāsambhava ityata āha | satyeti | maharṣibhirivāsmābhi-
<pb n="913"/>
<br/>rapi satyādiśālibhiryadvākyaṃ japādinā phaladāyakamabhidhīyate
<br/>tadevāsmadādīnāṃ tapaḥprabhāvāttathābhūtaṃ sat phalamādadhāti tapasā-
<br/>masāmarthye maharṣīṇāmeva kutaḥ śāpānugrahakṣamatā pariklṛptāyāmeva ca
<br/>devatāyāṃ yatra yasya śraddhā sampadyate tasminviṣaye śraddhāvaśānnirantara-
<br/>mutpadyamānāyāṃ cintāyāṃ cittasthairyaṃ jāyate cittasthairyātiriktaṃ ca
<br/>na devatāparicintanaprayojanaṃ | vāstavatve tu devatānāmekasyā eva
<br/>tasyāḥ kvaciccaturbhujatvābhidhānaṃ, kvacidaṣṭabhujatvādyabhidhānaṃ, tīrthikānāṃ
<br/>kathaṃ na viruddhyate iti | durūhāt--durūhaṇādityarthaḥ | eketyādi |
<br/>siddhapramāṇabhāvānāṃ vedānāṃ virodhādaprāmāṇyadhrauvye'nanyagatikatvā-
<br/>dīdṛśīkalpaneti bhāvaḥ | upasaṃharati | tasmāditi | bhūtārthaḥ
<br/>siddhārthakaḥ | vedā eveti niyamena pāṣaṇḍāgamaprāmāṇyasya, pramāṇa-
<br/>mevetyanena ca ekadeśāprāmāṇyasya nirāsaḥ |</p>
<p><b>kathaṃ carama iti cet ? mahājanaparigrahasya tatsā-
<br/>dhyasya vā sarvajñapūrvakatvasya puruṣadoṣābhāvasya vā prāmā-
<br/>ṇyahetorbhūtabhāvyārthabhāgayoḥ sādhāraṇatvāt | kiṃ tasya
<br/>phalamiti cet ? svārthapratipādanaṃ, kiṃ tena prayojanaṃ ?
<br/>yathāyathamupādānaṃ hānaṃ mokṣaśca | tatrānarthahetūnāṃ
<br/>tattvajñānāddhānaṃ arthahetūnāmupādānaṃ ātmano mokṣa
<br/>iti ||</b></p>
<p>śaṅkaº ṭīº | nanu pramāṇamevetyayogavyavacchedapareṇaivakāreṇa
<br/>sakalavedaprāmāṇyamabhidhīyate | na caitadyuktam | arthavādānāmapramā-
<br/>ṇatvādityāśaṅkate | kathamiti | kiṃ tasyeti | bhāvyārthasya pravṛtti-
<pb n="914"/>
<br/>nivṛttī phalam | na tu bhūtārthasya tatphalamityāha | kimiti |
<br/>kiṃ teneti | niṣprayojanakapratipattijanakasya rathyāpuruṣavākyavadanā-
<br/>deyatvāditi bhāvaḥ | prayojanamāha | yathāyathamiti | vāyurvaikṣepiṣṭhā
<br/>devatetyādīnāmupādānaṃ phalam | andhaṃ tamaḥ praviśanti ye ke
<br/>cātmahano janā ityādīnāṃ hānaṃ phalam | upaniṣadbhāgasya ca
<br/>mokṣaḥphalamityarthaḥ |</p>
<p>raghuº ṭīº | ādyavyutpattau vyavahārāt kāryānvite śabdānāṃ
<br/>śaktyavadhāraṇāt siddhārthānāmanubhāvakatvameva nāsti dūre tadviśeṣa-
<br/>pramāṇatvamityāśayenāśaṅkate | kathamiti | caramo niyamaḥ | padārtha-
<br/>mātraśaktaiva kāryatābodhakaśabdasamabhivyāhārādivaśāt kāryānvita-
<br/>bodhajanakatvopapattau na viśiṣṭaśaktikalpanamityāśayena śaṅkāṃ nira-
<br/>syati | mahājanetyādi | kartavyatvādyabodhakasya siddhārthasya na pravartaka-
<br/>tvādisambhava ityāśayena pṛcchati | kimiti | uttarayati | svārtheti |
<br/>sarvasya siddhārthasya sākṣāt svārthapratipādanaṃ phalaṃ taddvārā ca yathāyatha-
<br/>mupādānādi | “sarvaṃ pāpmānaṃ tarati”, “tarati brahmahatyāṃ yo'śvamedhena
<br/>yajata” ityāderupādānaṃ, “andhaṃ tamaḥ praviśanti ye ke cātmahano
<br/>janā” ityādeśca hānaṃ, ātmopaniṣadāṃ ca mokṣaḥ | tāsāṃ ca
<br/>tātparyanirṇāyanena nyāyāḥ sāhāyakamāśrayante | tattvajñānāditi ca
<br/>sarvatra sambaddhyate | iṣṭāniṣṭasādhanatvajñānayoḥ pravartakatvanivartakatve lokataḥ
<br/>siddhe ātmatattvajñānasya mokṣahetutvaṃ tameva viditvātimṛtyumetītyādeḥ,
<br/>ātmā vā are maitreyi draṣṭavyaḥ śrotavya ityādeśca vedarāśeriti |</p>
<pb n="915"/>
<p><b>kaḥ punarayaṃ mokṣaḥ ? ātyantikī duḥkhanivṛtti-
<br/>rātmanaḥ | kimātyantikatvaṃ ? tajjātīyātyantābhāva-
<br/>viśiṣṭatvaṃ | teṣāmabhāvaḥ kathaṃ ? kāraṇamātrocchedāt |
<br/>apuruṣārtho'yamiti cet | na | asatyasyākāmyasyā-
<br/>śakyasya durantasya tathābhāvāt | natvayaṃ tathā | satyo'yaṃ,
<br/>pramāṇasiddhatvāt | sarvairabhyupagamāt | kāmyaśca, duḥkhasya
<br/>svabhāvaheyatvāt | sukhārthaṃ taddhānamiti cet | na |
<br/>ataddhetutvāt | vyāpteriti cet | na | asiddheḥ |
<br/>na hi duḥkhābhāvaḥ sukhena vyāpyata iti | sukhaṃ
<br/>tāvattena vyāpyata iti cet ? tarhi sukhe satyavaśyaṃ
<br/>duḥkhābhāvo bhavediti sukhaprārthaneti viparītāpattiḥ |
<br/>nāvedyatvādasau kāmya iti cet | na | duḥkhārtānāṃ
<br/>tadabhāvavedanamanabhisandhāyaiva tajjihāsādarśanāt |
<br/>kathamanyathā dehamapi jahyuḥ | avivekinasta iti
<br/>cet ? kimatra vivekena, iṣyamāṇatāmātrānubandhitvāt
<br/>puruṣārthatvasya gamyāgamyayoḥ <sup><small>1</small></sup>kāmavat | bahutarānartha-
<br/>prasaktiśaṅkayā śāstramanukūlayantasta itarebhyo bhidyante |
<br/>api caivaṃ kaṇṭakādijanyaduḥkhanivṛttirapi puruṣārtho
<br/>na syāt | avedyatvāt | prathamaṃ vidyate tāvadasā-
<br/>viti cet ? tulyaṃ mokṣe'pi | nādhyakṣeṇeti cet |
<note n="915.1"><p>kāmyatvavaditi 1 puº pāº |</p></note>
<pb n="916"/>
<br/>tarhi duritakṣayakāmasya karmānuṣṭhānānarthakyaprasaṅgaḥ |
<br/>tadabhāvatatphalābhāvayorapyanadhyakṣatvāt | upalabdhi-
<br/>yogyatāpannāniṣṭanivṛttirūpatvādayamadoṣa iti cet |
<br/>tulyaṃ | duḥkhavat sukhasyāpyucchedādakāmyo'yamiti cet |
<br/>na | tṛṣṇāyā doṣatiraskāreṇa pravṛttivadalampratyayena
<br/>guṇatiraskārānnivṛtterapi darśanāt | madhuviṣasaṃpṛkta-
<br/>mannamatrodāharaṇaṃ | santi ca kecanālampratyayavantaḥ |
<br/>na ca samatvaṃ, duḥkhasyaiva prācuryāt | duḥkhe sukhahetvananu-
<br/>ṣaṅge'pi sukhe duḥkhahetvanuṣaṅganiyamāt | tathā hi
<br/>nyāyopārjiteṣṭheva viṣayeṣu kiyatī sukhakhadyotikā
<br/>kiyanti cārjanarakṣaṇādibhirduḥkhadurdināni | anyāyo-
<br/>pārjiteṣu yadbhaviṣyati tanmanasāpi cintayitumaśakyam |
<br/>vidāṅkurvantu ca santo yadi kaṇṭakādijanyeṣu duḥkheṣu
<br/>leśato'pi sukhānuṣaṅgaḥ | asti ca svargādisukheṣṭhapi
<br/>bahulo duḥkhaśalyasambhedaḥ | ata eva vivicya bhujyatāṃ
<br/>tuṣataṇḍulavadityaśakyamiti | śakyaścāyaṃ nirvartyatvāt |
<br/>svantaśca, aparāvṛtteranarthavāsanānanukūlābhisandhitvā-
<br/>cceti |</b></p>
<p>śaṅkaº ṭīº | mokṣasyānupādeyatvānna phalatvamityāśayenāha |
<br/>ka iti | ātyantikīti | duḥkhātyantābhāva ityarthaḥ | tathā ca
<pb n="917"/>
<br/>loṣṭādayo'pi muktāḥ syurityata āha | ātmeti | duḥkhavatyātmani
<br/>kathaṃ tadatyantābhāva ityāśayenāha | kimiti | duḥkhatvāvacchinna-
<br/>pratiyogikaduḥkhātyantābhāvavattvamevātyantikatvamityāha | tajjātī-
<br/>yeti | nanu punaḥ sa eva doṣa ityāha | kathamiti | uttaraṃ |
<br/>kāraṇamātreti | sarvaduḥkhakāraṇocchedo na loṣṭādiniṣṭhenāpi duḥkhā-
<br/>tyantābhāvena sahātmanaḥ sambandha ityarthaḥ | samānādhikaraṇasamāna-
<br/>kālīnaduḥkhaprāgabhāvāsahavṛttiduḥkhadhvaṃsa eva vā mokṣo mokṣeṇa
<br/>duḥkhātyantābhāvena vā sambandha iti bhāvaḥ | svarūpato duḥkhaṃ na heyaṃ
<br/>kiṃ tu sukhārthaṃ taddhānaṃ kāmyamityanyecchādhīnecchāviṣayatvānnāsau
<br/>mukhyaḥ puruṣārtha ityāha | sukhārthamiti | ataddhetutvāditi | duḥkha-
<br/>hānasya sukhāhetutvāditi bhāvaḥ | tathāpi yadā duḥkhābhāvastadā
<br/>sukhamastīti taddhānamityāha | vyāpteriti | na hi yadā duḥkhā-
<br/>bhāvastatra sukhamastyeveti vyāptiḥ suṣuptyādau vyabhicārādityāha |
<br/>nāsiddheriti | nanu yadā sukhaṃ tadā duḥkhābhāvo'styeveti vyāpti-
<br/>stāvadastītyāśaṅkate | sukhaṃ tāvaditi | tarhi duḥkhābhāvārthaṃ sukha-
<br/>mupādeyamiti mukhyaḥ puruṣārtho duḥkhābhāva evetyāha | nahīti |
<br/>nāvedyatvāditi | “duḥkhābhāvo'pi nāvedyaḥ puruṣārthatayeṣyate”
<br/>iti bhāvaḥ | vedyatvāntarbhāveṇa na duḥkhābhāvasya puruṣārthatvaṃ kiṃ tu
<br/>svatantrasyaivetyāha | duḥkhārtānāmiti | tarhi sarve tatra pravarterannityata
<br/>āha | bahutareti | tatprekṣāvanta itarebhyo'prekṣākāribhyaḥ | prathama-
<br/>miti | utpannamātretyarthaḥ | mokṣo'pi śabdānumānādivedya iti
<br/>vedyatā tulyetyāha | tulyamiti | vaiṣamyamāha | nādhyakṣeṇeti |
<br/>tadabhāvatatphalābhāvayoriti | duritābhāvatatphaladuḥkhābhāvayo-
<pb n="918"/>
<br/>rityarthaḥ | upalabdhīti | <sup><small>1</small></sup>yāvadduḥkhanivṛttirupalabdhiyogyā tatraiva
<br/>vedyatvāntarbhāveṇa puruṣārthatvaṃ nānyatretyarthaḥ | samavyayaphalatvamāśaṅkya
<br/>nirākaroti | duḥkhavaditi | tathā ca yathā tṛṣṇayā doṣaṃ tira-
<br/>skṛtya agamyāgamanādau pravṛttiḥ tathā viraktasya <sup><small>2</small></sup>guṇaṃ tiraskṛtyāpi
<br/>nivṛttirityarthaḥ | tṛṣṇeti | kecaneti | duḥkhadurddinabhīrava ityarthaḥ |
<br/>prakārāntareṇa samavyayaphalatvaṃ nirasyati | na ceti | na hi
<br/>duḥkhe sukhahetvanuṣaṅga āvaśyakaḥ narakaduḥkhādau sukhaleśābhāvāt
<br/>sukhe tu duḥkhahetvanuṣaṅgadhrauvyam | etadeva upapādayati | tathā
<br/>hīti | nyāyārjitadhanamatyantanduḥkhahetustatrāpi sukhamalpīyaṃ eta-
<br/>ddhanārjanaparipālanaduḥkhaṃ tu mahīya ityarthaḥ | <sup><small>3</small></sup>anyāyārjite
<br/>tvaihikaṃ pāralaukikaṃ cātyantikaṃ duḥkhamityāha | anyāyeti |
<br/>sāmyābhāvameva punarāha | vidāṅkurvantviti | vivicyeti | duḥkhaṃ
<br/>hīyatāṃ sukhamupādīyatāmityapi na sambhavati | <sup><small>4</small></sup>parasparānu-
<br/>ṣaṅgādityarthaḥ |</p>
<p>aśakyatvaṃ nirākaroti | śakyaścāyamiti | duḥkhātyantābhāvo
<br/>viśiṣṭaduḥkhasādhanadhvaṃsasambandhotpādanadvārā sādhyastādṛśaduḥkhadhvaṃsaśca
<br/>svata eva sādhyo yadi ca duḥkhaprāgabhāva eva muktistadā so'pi
<br/>kāraṇavighaṭanamukhena sādhya ityarthaḥ | durantatvaṃ pariharati |
<note n="918.1"><p>yā duḥkhanivṛttiriti 2 puº pāº |</p></note>
<note n="918.2"><p>viṣayajanyaguṇamiti 2 puº pāº |</p></note>
<note n="918.3"><p>anyāyādaihikamiti 1 puº pāº |</p></note>
<note n="918.4"><p>parasparaprasaṅgāditi 1 puº paramparānuṣaṅgāditi 2 puº pāº |</p></note>
<pb n="919"/>
<br/>antaśceti | na takṣakacūḍāharaṇavadduranta ityarthaḥ | antatve hetumāha |
<br/>aparāvṛtteriti | punarduḥkhānutpatterityarthaḥ |</p>
<p>raghuº ṭīº | duḥkhasya nivṛttirdhvaṃsaḥ tasyātyantikatvaṃ sadā-
<br/>tanatvamasambhavi avināśitvaṃ ca sādhāraṇamityāśayena pṛcchati |
<br/>kimiti | uttarayati | tajjātīyeti | atyantaṃ yāvat sattvamabhāva-
<br/>viśiṣṭatvaṃ bhāvavaiśiṣṭyābhāvaḥ | pratiyogijātīyādhikaraṇakṣaṇā-
<br/>vṛttitvamiti yāvat | athedānīntanamuktāvavyāptirata uktamātmana
<br/>ityādi, tathā ca <sup><small>1</small></sup>svādhikaraṇātmavṛttiduḥkhādhikaraṇakṣaṇāvṛttiḥ
<br/>svāśrayasamavetaduḥkhādhikaraṇakṣaṇavṛttibhinno vā duḥkhadhvaṃso mokṣa
<br/>iti paryavasito'rthaḥ |</p>
<p>kecittu yadyapi duḥkhātyantābhāvavattvaṃ avacchedabhedena duḥkhasattve'pi
<br/>suṣuptau svargitve cā'sti tathāpi caramaduḥkhadhvaṃsādipratyāsattyā svīya-
<br/>duḥkhatatprāgabhāvānadhikaraṇakālāvacchedena vā tadvattvaṃ tatheti prāhuḥ |</p>
<p>nāvedyatvāditi | yadāhuḥ--</p>
<p><lg><l>duḥkhābhāvo'pi nāvedyaḥ puruṣārthatayeṣyate |</l>
<l>na hi mūrchādyavasthārthaṃ pravṛtto dṛśyate sudhīḥ ||</l></lg> iti</p>
<p>duḥkhasya nisargapratikūlasvabhāvatayā tadabhāvasya svarūpata eva
<br/>kāmyatvamityāha | duḥkhārtānāmiti | kimatreti | vivekināmapi
<br/>duḥkhārtānāṃ suṣuptikāmanāyāḥ prāmāṇikatvādityapi draṣṭavyam | tarhi
<br/>vivekino'pi duḥkhārtā niṣiddhamapi dehatyāgamācareyurityata āha |
<note n="919.1"><p>svāśrayasamaveteti 1 puº pāº |</p></note>
<pb n="920"/>
<br/>bahutareti | anukūlayantaḥ pramāṇayantaḥ | te vivekinaḥ | avedyatvāt
<br/>yāvat sattvamajñāyamānatvāt | kadācijjñāyamānatvameva puruṣārthatve
<br/>tantramityāśayenāśaṅkate | prathamamiti | vidyate jñāyate | jñāya-
<br/>mānatvamātraṃ na tantraṃ parantu sākṣātkriyamāṇatvamityāśayenāśaṅkate |
<br/>nādhyakṣeṇeti | tadabhāveti | prāyaścitte hi pāpadhvaṃsaṃ tatsādhyaduḥkha-
<br/>prāgabhāvaṃ voddiśya pravṛttiḥ tadubhayamapi nādhyakṣamityarthaḥ | puruṣārthatve
<br/>nopalabdhistantraṃ parantu tadyogyatā sā cābhāvasya yogyapratiyogikatvam,
<br/>asti ca duḥkhaprāgabhāvasyedamityāśaṅkate | upalabdhīti | tṛṣṇayā
<br/>utkaṭarāgeṇa | nanu bhojanayāgāderaniṣṭamāyāsādikamapekṣya tṛpti-
<br/>svargāderbalavattvāt pravartanta ityata āha | madhuviṣeti | taduktaṃ--
<br/>avivekino hi madhuviṣasampṛktamapyannaṃ madhumadhuratayā''pātaramaṇīyaṃ
<br/>viṣaviṣaṅgāttu mārayatu mā vā mīmarat upabhuñjmahe tāvadāpātasukhaṃ
<br/>ko hi hastagataṃ pādagataṃ karotīti vicintya bhuñjata iti |
<br/>santi ceti | taduktaṃ--vivekinastvāyatimālocayantaḥ svargamapi
<br/>kupitaphaṇiphaṇāmaṇḍalacchāyapratimamityapajahatīti | vāstavaṃ samatva-
<br/>mapi nāstītyāha | na ceti | kaṇṭakādīti | ādipadāt
<br/>khaṅgāghātādiparigrahaḥ | narakāderapyupalakṣakaṃ svargādīti | taduktaṃ</p>
<p><lg><l>svarge'pi pātabhītasya kṣayiṣṇornāsti nirvṛtiḥ ||</l></lg> iti |</p>
<p>svantaḥ śubhodarkaḥ | aparāvṛtteḥ punarduḥkhasyānutpatteḥ | anartheti |
<br/>vāsanā abhisandhiśca kāmanā | yathāhi sukhalipsūnāṃ satyapi
<br/>sukhopabhoge bhūyobhūyaḥ sukhe tadupāye ca kāmanā jāyate alābhe
<br/>cāniṣiddhasyopāyasya niṣiddhe'pi yathā kāmukānāṃ svadārāṇāmalābhe
<pb n="921"/>
<br/>paradāreṣu sā ca kāmanā anarthaheturiti sukhakāmanānarthakāmanānu-
<br/>kūlā na tathā duḥkhātyantavimokṣakāmanetyarthaḥ |</p>
<p><b>nityaṃ tu sukhaṃ na satyaṃ | yogyānupalambhabādhitatvāt |
<br/>śrutistatra mānamiti cet | na | yogyānupalabdhi-
<br/>bādhite tadanavakāśāt | avakāśe vā<sup><small>1</small></sup> grāvaplavana-
<br/>śruterapi tathābhāvaprasaṅgāt | nāpi kāmyaṃ sadātana-
<br/>tvāt | na hi yadyasyāsti sa tat kāmayate, bhrānterevaṃ,
<br/>kaṇṭhasthacāmīkaravaditi cet | na | svasaṃvedye tada-
<br/>bhāvāt | nāpi śakyaṃ | na hi tannirvartyaṃ nityatvāt |
<br/>nāpi vikāryam | apariṇāmitvāt | nāpi saṃskārya-
<br/>manādheyātiśayatvāt | na prāpyaṃ nityasaṃbandhavattvāt |
<br/>na jñeyaṃ jñānasyāpi nityatvāt | anityatve vā
<br/>śarīrādikāraṇāpāye tadanutpatteḥ | utpattau vā teṣā-
<br/>makāraṇatvaprasaṅgāt | tathā ca sarvaḥ sarvadarśī syāt |
<br/>ātmamanaḥsaṃyogādeḥ sarvatrāviśeṣāt | jñānajñeyayo-
<br/>rnityatve'pi tatsaṃbandho janyate sa ca ṣaṭpadārtha-
<br/>vyatirekāt utpanno'pi na nivartate dhvaṃsavaditi cet
<br/>na | bhāvābhāvayoḥ prakārāntarābhāvāt | tatra sa
<br/>nābhāvaḥ | pratiyogyanupapatteḥ | bhāvatve tvavaśyamutpanno
<br/>nivartteta upādhyantarābhāvāt | avidyāvidhvaṃsanameva
<note n="921.1"><p>saṃbhave veti puº pāº |</p></note>
<pb n="922"/>
<br/>tatprāptiriti cet ? atra na no vivādaḥ | na
<br/>hyekaviṃśatiprabhedabhinnaduḥkhavyatiriktā avidyā nāma |
<br/>tadvidhvaṃsanañca puruṣārtha iti pratipādanāditi | durantaṃ
<br/>ca tat | tadabhisandheḥ sukhasaṃskārasahakāritayā
<br/>tadudbhave viśiṣṭasukhābhilāṣiṇo vaiṣayike'pi pravṛtti-
<br/>saṃbhavāt |</b></p>
<p><b>alābhe mattakāśinyā dṛṣṭā tiryakṣu kāmitā |
<br/>iti udāharaṇāditi |</b></p>
<p>śaṅkaº ṭīº | na satyamiti | na paramārthasadityarthaḥ | sukhatvaṃ
<br/>na nityavṛtti | īśvaraguṇāvṛttyātmaguṇavṛttijātitvāt duḥkhatvavaditi
<br/>bhāvaḥ | yogyeti | sukhasya ca yogyataikaniyatatvādityarthaḥ | na
<br/>hyasaṃvidite sukhe duḥkhe vā pramāṇamastīti bhāvaḥ | śrutisaṃvedyatvānnā-
<br/>saṃviditatvamihetyāha | śrutiriti | saṃsārāvasthāyāṃ yogyatāyāṃ
<br/>satyāmapyanupalambhena tadbodhakaśruteranavakāśādityāha | yogyeti |
<br/>nanu “nityaṃ vijñānamānandaṃ brahma” “ānandaṃ brahmaṇo rūpaṃ tacca
<br/>mokṣe pratiṣṭhitam” ityādiśrutayaḥ kathamupapādanīyā ityata āha |
<br/>saṃbhave veti | tathābhāvaprasaṅgāditi | grāvaplavanabodhakatvaprasaṅgādi-
<br/>tyarthaḥ | tathāca tadvadeveyamapi śrutirmokṣāvasthāyāṃ duḥkhātyantābhāva-
<br/>pareti bhāvaḥ | bhavatu vā nityaṃ sukhaṃ tathāpi na sa puruṣārthaḥ,
<br/>akāmyatvādityāha | nāpīti | kāmyatāvirahe hetumāha | na
<br/>hīti | nanu mamedaṃ nāstīti bhrāntyā sadapi kāmyata eva | yathā
<pb n="923"/>
<br/>kaṇṭhagataṃ <sup><small>1</small></sup>cāmīkaramapaśyan bhrāntyā cāmīkaramiti śaṅkate | bhrānte-
<br/>riti | tatsukhaṃ vijñānātmakatvāt svasaṃvedyameva bhavatābhyupagamyate | tatra
<br/>kathamasattvāropaḥ syādityāha | svasaṃvedya iti | nanu bhavatu kathaṃcit
<br/>kāmyaṃ tathāpi prayatnāviṣayatvānna tatpuruṣārtha ityāha | nāpīti |
<br/>nirvartyaṃ hi kāmyate vaiṣayikasukhavat idaṃ tu nityatvādanirvartya-
<br/>mityāha | na hīti | nanu nitye sukhe yogavidhinā kathaṃcidvikāra
<br/>ādhīyate yena mokṣo'bhivyajyata ityata āha | nāpīti | vikāro
<br/>hi tadgataḥ pariṇāmaḥ sa ca tatra nāstītyarthaḥ | nanu vrīhīn
<br/>prokṣatītyatra vrīheryathā saṃskāryatvaṃ tathā'trāpi syādityata āha |
<br/>nāpi saṃskāryamiti | nanu nityasyāpi vedasyādhyayana<sup><small>2</small></sup>lakṣaṇā
<br/>yathā prāptistadvadevaitatprāpyaṃ karma syādityata āha | neti | nanu
<br/>jñānalakṣaṇāprāptyādhānāt prāpyameva tat karma syādityata āha | na
<br/>jñeyamiti | nanūtpādyajñānavedyatvamevāstu ko doṣa ityata āha |
<br/>anityatve veti | nanu tadvijātīyajñānaṃ na śarīrāditantraṃ kintu
<br/>viṣayamātrajanyamata āha | tathā ceti | idānīmapi santi
<br/>rūpādayo viṣayāḥ, asti cātmamanoyoga iti sarvadarśitāpatti-
<br/>rityarthaḥ | nanu tadānīṃ sarvadarśitā nāniṣṭeti vācyam |
<br/>śarīrādivirahadaśāyāṃ mayā tvayā ca tadanabhyupagamāditi bhāvaḥ |
<br/>tatsaṃbandhanivṛttidaśāyāṃ saṃsāritāpattimāśaṅkyāha | sa ceti |
<br/>sa <sup><small>3</small></sup>utpādyo jñānasukhasambandho bhāvo'bhāvo vā | ante āha |
<note n="923.1"><p>kuṇḍalāntargataḥ pāṭho 2 puº nāsti |</p></note>
<note n="923.2"><p>adhyayanakarmaṇa iti 2 puº pāº |</p></note>
<note n="923.3"><p>āpādya iti 2 puº pāº |</p></note>
<pb n="924"/>
<br/>pratiyogīti | na hi niṣpratiyogiko'bhāvo nāmetyarthaḥ |
<br/>upādhīti | janyasya vināśitve bhāvatvasyaivopādhitvādityarthaḥ | nanu
<br/>dhvaṃsa eva nityajñānanityasukhayoḥ sambandho'stu sa ca na vināśītyata
<br/>āha | avidyeti | ekaviṃśatiprabhedabhinnaduḥkhātmikā cedavidyā
<br/>tadā tadvidhvaṃsasya puruṣārthatvamasmadabhimatamevetyāha | na hīti |
<br/>nitye jñāne sukhe ca pramāṇameva nāsti yogyānupalabdhinirastatvādi-
<br/>tyuktamiti bhāvaḥ | durantaṃ caitaditi | na nityasukhakāmyatvamityarthaḥ |
<br/>atra hetumāha | tadabhisandheriti | nityasukhābhilāṣiṇo vaiṣayika-
<br/>sukhe'pyabhilāṣaḥ syāt | sa ca mokṣavirodhītyarthaḥ | utkṛṣṭābhilāṣe
<br/>tadaprāptāvapakṛṣṭābhilāṣe dṛṣṭāntamāha | alābheti |</p>
<p>raghuº ṭīº | nityaṃ sukhaṃ mokṣa iti pakṣaṃ dūṣayati |
<br/>nityantviti | bhrānteriti | yathā kaṇṭhasthacāmīkaramasattvabhrameṇa
<br/>kāmyaṃ tathaitadapītyarthaḥ | svasaṃvedya iti | svasmin sati avaśyaṃ saṃvedye
<br/>sataḥ sukhasya kvacidapyanupalambhādarśanena tatsattve manoyogādisattvenāvaśyaṃ
<br/>tatsākṣātkārāt pratibandhakābhāvādityarthaḥ | vedāntināntu tadeva
<br/>svaprakāśavijñānarūpaṃ, satyaṃ vijñānamānandaṃ brahmetyādiśruteḥ | śakyaṃ
<br/>kṛtikarma | nirvṛttirutpattiḥ | pūrvarūpaparityāgena rūpāntaraprāpti-
<br/>rvikāraḥ | pūrvarūpāvirodhena rūpāntaralābhaḥ saṃskāraḥ | prāptiḥ sambandhaḥ |
<br/>sukhasya nityatve'pi ātmatvādivattasyāpyātmani nityasambandhavattvāt |
<br/>vedāntināṃ punarātmanā samaṃ sukhasya sambandhastādātmyameva syāttacca
<br/>nityameva | nityaṃ sukhaṃ svato'śakyamapi sākṣāt kriyamāṇatayā śakyaṃ
<br/>tathaiva ca kāmyaṃ ajñāyamānasya sukhasyākāmyatvāditi mataṃ nirasyati |
<pb n="925"/>
<br/>na jñeyamiti | anityatve veti | pūrvasya jñānasya vināśāduttarasya
<br/>kāraṇābhāvādanutpatteramuktatvaprasaṅga ityarthaḥ | upādhyantareti | janyasya
<br/>vināśitve bhāvatvasyaiva niyāmakatvādityarthaḥ | tatprāptiḥ tayornityayo-
<br/>rjñānasukhayoḥ prāptiḥ sambandhaḥ | atra mokṣadaśāyāmavidyāvidhvaṃse |
<br/>nanu naiyāyikānāmatiriktā'vidyābhyupagame'pasiddhānta ityata āha |
<br/>na hītyādi | mānābhāvāditi bhāvaḥ | tadvidhvaṃsanaṃ ceti |
<br/>prāptāprāptavivekena tatraiva puruṣārthatvaparyavasānāt tasya jñānasukha-
<br/>sambandhatve mānābhāvāt jñāyamānatvasya jñānaviṣayatvānatirekācceti
<br/>bhāvaḥ | tannityaṃ sukhaṃ | abhisandheḥ kāmanāyāḥ | utkṛṣṭasukhe
<br/>kāmanāyāṃ tadasampattāvapakṛṣṭe'pi tatra kāmanā jāyata iti | atra
<br/>dṛṣṭāntamāha | alābha iti |</p>
<p>yadyapi “pareṇa nākaṃ nihitaṃ guhāyāṃ vibhrājate yadyatayo
<br/>viśanti” | “vedāhametaṃ puruṣaṃ mahāntamādityavarṇaṃ tamasaḥ parastāt” |
<br/>“tameva viditvā'timṛtyumeti nānyaḥ panthā vidyate'yanāya” |
<br/>“sa yo ha vai tatparamaṃ brahma veda brahmaiva bhavati, nāsyābrahmavitkule
<br/>bhavati” | “tarati śokaṃ tarati pāpmānaṃ guhāgranthibhyo vimukto'mṛto
<br/>bhavati” | “brahmavidāpnoti paraṃ” | “tataḥ paraṃ brahma paraṃ bṛhantaṃ
<br/>yathā nikāyaṃ sarvabhūteṣu gūḍhaṃ viśvasyaikaṃ pariveṣṭitāramīśaṃ taṃ jñātvā
<br/>amṛtā bhavanti” | “yasmāt paraṃ nāparamasti kiñcit yasmānnāṇīyo
<br/>na jyāyo'sti kiñcit vṛkṣa iva stabdho divi tiṣṭhatyekastenedaṃ pūrṇaṃ
<br/>puruṣeṇa sarvam” | “tato yaduttarataraṃ tadarūpamanāmayam” | “ya
<br/>etadviduramṛtāste bhavanti athetare duḥkhamevāpiyanti” ityādinānā-
<br/>śrutibhyaḥ parameśvaratattvajñānasyaiva mokṣahetutvaṃ pratīyate |</p>
<pb n="926"/>
<p><lg><l>dve vidye veditavye tu śabdabrahma paraṃ ca yat |</l>
<l>śabdabrahmaṇi niṣṇātaḥ paraṃ brahmādhigacchati ||</l></lg></p>
<p><lg><l>dve brahmaṇī veditavye paraṃ cāparameva ca |</l>
<l>śabdabrahmaṇi niṣṇātaḥ paraṃ brahmādhigacchati ||</l></lg></p>
<p>ityetābhyāmapi śrutismṛtibhyāṃ parabrahmatadbodhakāgamatattvajñānasya
<br/>na tu kuto'pyāgamāt svātmatattvajñānasya | tathāpi mokṣe janakasya
<br/>svātmagocaramithyājñānavāsanāsamucchedasya svātmasākṣātkārādevot-
<br/>pātāt tadvārā tasyāpi mokṣahetutvamiti vadanti |</p>
<p>tadasaṅgataṃ | yadi tattvajñānādacireṇaiva mokṣo yadi vā karmaṇāṃ
<br/>bhogena kṣayādubhayathāpi vāsanocchedasya mokṣajanakatve mānābhāvāt |
<br/>bhogena karmakṣayārthaṃ vihitaniṣiddhayoḥ pravartamānasya dharmādharmānut-
<br/>pattāvupayujyate vāsanoccheda iti cedupayujyatāṃ | nacaitāvatā mokṣa-
<br/>janakatāsiddhiḥ |</p>
<p>tattvajñānavato dharmādharmayoḥ prāgabhāvasya sattve tayorutpādo durvāraḥ |
<br/>asattve tu tadabhāvādeva notpāda ityapi kecit |</p>
<p>vastutastu “na vā are patyuḥ kāmāya patiḥ priyo bhavati,
<br/>ātmanastu kāmāya patiḥ priyo bhavati” ityādinā īśvarāsambhavi-
<br/>priyatvākhyānena jīvātmānamupakramya “ātmā vā are draṣṭavyaḥ”
<br/>ityādipratipatticatuṣkaṃ vidhāya “etāvadare khalvamṛtatvam” ityuktaṃ
<br/>phalāvaśyaṃbhāvadyotanāya kāraṇe kāryopacārāddarśanādirevāmṛtatvamityuktaṃ
<br/>ataḥ śrutita eva svātmajñānasya mokṣahetutāsiddhiḥ | yacca tatra tatra
<br/>tasmin vijñāte sarvamidaṃ vijñātaṃ bhavatīti tadātmasākṣātkārāt
<br/>sārvajñyaṃ syāditi bodhanāya | yadapi tadanantaraṃ “etasyaiva mahato
<pb n="927"/>
<br/>bhūtasya niḥśvasitametad yadṛgveda” ityādīśvaradharmakathanaṃ tadapi jīve-
<br/>śvarābhedabodhanāya | yathā “yato vā imāni bhūtāni jāyante”
<br/>ityādinā īśvaraṃ prakramya “tattvamasi śvetaketo” iti jīveśvarābheda-
<br/>pradarśanaṃ tadubhayamapi īśvarābhinnatayā ātmabhāvanaṃ mokṣaheturiti
<br/>jñāpanāya | śrutyantaraṃ “kaściddhīraḥ pratyagātmānamaikṣadāvṛttacakṣura-
<br/>mṛtatvamicchan” | tarati śokamātmaviditi vedācca pratyagātmaśabdo
<br/>jīvaparaḥ | “śānto dānta uparatastitikṣuḥ samāhitaḥ śraddhāvitto
<br/>bhūtvātmanyevātmānaṃ paśyed” iti | “ātmānamanviccha guhāṃ
<br/>praviṣṭam” ityādiśrutayaśca |</p>
<p><lg><l>ātmānaṃ cedvijānīyādayamasmīti pūruṣaḥ |</l>
<l>kimicchan kasya kāmāya śarīramanusaṃjvared ||</l></lg> iti</p>
<p>śrutibhiḥ svātmajñānasya pravṛttyabhāvadvārāpi hetutvamuktaṃ | īśvara-
<br/>jñānasya hetutābodhakaśrutirapi tattvamasyādivākyasvarasādīśvarābhinna-
<br/>svātmajñānaparaiva | vedānteṣu jīveśvarābhedāttajjñānaṃ tattvajñānameva |
<br/>nyāyanaye tu tayorbhede'pyabhedabhāvanaṃ śrutibalānmokṣaheturiti dhyeyam |</p>
<p>yattu vedāntibhirjīveśvarābhedāt priyatvamupapādyeśvaraparatvamuktaṃ
<br/>tatteṣāmeva śobhata iti | mokṣastu nātyantiko duḥkhadhvaṃsaḥ | duḥkha-
<br/>manutpādya tasyotpādayitumaśakyatvāt tadupāye pravṛttyanupapatteśca | kathaṃ
<br/>tarhi duḥkhasādhane śirāchedanabhedanādau tapoyogādau ca pravartanta iti
<br/>cet | balavattaramarthāntaramuddiśya na khalu tamevānarthaṃ vināśayituṃ taṃ
<br/>tatsādhanaṃ vā kaścidupādatte | yadāhuḥ--</p>
<p><lg><l>prakṣālanāddhi paṅkasya dūrādasparśanaṃ varam |</l></lg> iti</p>
<p>anyathā'navaratameva śirābhedanorastāḍanādau pravarteta na nivarteta
<br/>ca duḥkhaikasādhanādbalavattaraduḥkhasantānasādhanādvā tato'pi tāvad
<pb n="928"/>
<br/>duḥkharāśerutpāde tadvināśasyāvaśyakatvāt | nāpyasau tattvajñānasādhyaḥ |
<br/>klṛptādeva duritādduḥkhasya bhogācca tadvināśasya sambhavāt tābhyāṃ
<br/>ca vinā tattvajñānasahasreṇāpi tayorutpādayitumaśakyatvāt |
<br/>samānādhikaraṇaduḥkhāsamānakālīnaduḥkhadhvaṃsatvaṃ ca na janyatāvacchedakaṃ
<br/>mānābhāvāt | anyathā śukādiduḥkhāsamānakālīnaduḥkhadhvaṃsa-
<br/>tvādinā maitrāsamānakālīnaghaṭatvādinā ca janyatāprasaṅgāt | satyāṃ
<br/>mithyājñānavāsanāyāṃ pravartamānasyāpūrvadharmādharmasañcaye saṃsārānuccheda-
<br/>prasaṅga iti cet | etāvatā tattvajñānasya tādṛśavāsanāvināśadvārā
<br/>dharmādharmānutpādaprayojakatvaṃ syānna tādṛśaduḥkhadhvaṃsajanakatvaṃ, duḥkhajanme-
<br/>tyādikaṃ sūtraṃ kāraṇābhāve kāryotpādābhāvasyaiva bodhakaṃ, utpannayostu
<br/>dharmādharmayorāhatya tattvajñānādvināśo bhogadvārā vetyanyadetat | nāpi
<br/>duḥkhātyantābhāvaḥ, tasyāsādhyatvāt | siddho'pi grāmapaśuhiraṇyādivat
<br/>svasambandhitvena sādhyaḥ sambandhaḥ tasyātyantiko duḥkhadhvaṃsa iti cet |
<br/>na | prāptāprāptavivekenātyantaduḥkhadhvaṃsa eva sādhyatvaparyavasānāt |
<br/>tasya cāpuruṣārthatāyāḥ pratipāditatvāt | na vā tasya tatsambandhatve
<br/>mānamasti | asti duḥkhenātyantaṃ vimuktaścaratīti śrutiriti cet |
<br/>na | tasyāstathātvābodhakatvāt | saṃsāriṇāmapi suṣuptyādau vyāpaka-
<br/>duḥkhātyantābhāvavattvācca tasmādātyantiko duḥkhasādhanadhvaṃsa eva mokṣaḥ |
<br/>duḥkhasya sādhanaṃ ceha tannidānaṃ duritaṃ, ātyantikatvaṃ ca taddhvaṃsasya
<br/>svapratiyogisamavāyivṛttiduritādhikaraṇakṣaṇāvṛttitvaṃ | atha duḥkha-
<br/>sādhanadhvaṃso na svataḥ puruṣārthaḥ, duḥkhaprāgabhāvamuddiśyaivāhikaṇṭaka-
<br/>nāśādau prāyaścittādau ca pravṛtteḥ | na ca muktasya duḥkhaprāgabhāvasambhavaḥ,
<br/>tasya nāśyatve duḥkhotpattiprasaṅgāt, anāśyatve prāgabhāvatvavirodhāt |
<pb n="929"/>
<br/>pratiyogyanupapatteśceti cet | na | prāgabhāvasyāsādhyatvāt | tasyo-
<br/>ttarakālasambandhaḥ sādhya iti cet | na | sambandhidvayātiriktasya
<br/>tasyānabhyupagamāt | sambandhinaścaikasyāsādhyatvāt | anyasya ca
<br/>svakāraṇādhīnatvāt kaṇṭakādināśasya tatsambandhajanakatve mānā-
<br/>bhāvāt | prāgapi tatsattvāt | tatsattve'grimakṣaṇe sattvaṃ tena vinā'pi
<br/>cāgrimakṣaṇe'vaśyamasattvamityevaṃrūpameva yogakṣemasādhāraṇaṃ tatsādhyatvaṃ
<br/>pravṛttyādyupayuktamiti cet | na | mānābhāvāt | pūrvakālavyāvarta-
<br/>kasyāgrimatvāvadherdurvacatvāt | satyapyahikaṇṭakādau cirakālaṃ duḥkhā-
<br/>nutpādadarśanāt | ekadā sakalakarmaṇāṃ vṛttilābhāsambhavena vināpi
<br/>prāyaścittaṃ duḥkhaprāgabhāvasyāticiraṃ sattvasambhavācca | taduktaṃ--</p>
<p><lg><l>‘nābhuktaṃ kṣīyate karma kalpakoṭiśatairapi’</l></lg> iti |</p>
<p>sukhaduḥkhābhāvatatsādhanānyatvena duritanāśaḥ kathaṃ puruṣārtha iti
<br/>cet | yathā hi sukhatveṣṭasādhanatve icchāyāḥ, duḥkhatvāniṣṭasādhanatve
<br/>ca dveṣasya prayojake, tathā dviṣṭābhāvatveṣṭābhāvatve api icchādveṣayoḥ |
<br/>ata eva yasya yatra duḥkhe dveṣaḥ tasyaiva tadabhāve icchā, yasya yatra
<br/>sukhe icchā tasyaiva tadabhāve dveṣa iti sarvānubhavasiddhaṃ yathā cecchāṃ
<br/>prati svarūpayogyatājñānameva kāraṇaṃ phalānupadhānanirṇayastu prati-
<br/>bandhakastathaiva dveṣaṃ pratyapi | saṃśayaniścayasādhāraṇaṃ phalopadhāyakatvajñānaṃ
<br/>vā tathā | viśiṣṭaśca duritadhvaṃso bhavatyuddeśyo janyate ca tattva-
<br/>jñānena | tattvaṃ tu janyatāvacchedakaṃ na vetyanyadetat |</p>
<p>syādetat acīrṇaprāyaścittānāṃ duritānāṃ vinā bhogaṃ nāśa-
<br/>yitumaśakyatvāt tadavasthaivāpuruṣārthatā iti cet | na | karma-
<br/>nāśāpāragamanādivat prāyaścittādivacca tattvajñānasyāpi dharmā-
<pb n="930"/>
<br/>dharmanāśakatāyāḥ śrutismṛtisiddhatvenāhatyaiva tata eva tannāśāt |
<br/>yathāhi śīte pāthasi pīte tṛṣā śāmyati śītalataraṃ saro'va-
<br/>gāḍhavato nidāghaduḥkhaṃ vyapaitītyādau jalapānādestṛṣādyupaśamahetutvaṃ
<br/>svarasataḥ pratīyate tathā--</p>
<p><lg><l>bhidyate hṛdayagranthiścchidyante sarvasaṃśayāḥ |</l>
<l>kṣīyante cā'sya karmāṇi tasmin dṛṣṭe parāvare ||</l></lg></p>
<p>“tadyatheṣīkātūlamagnau protaṃ pradūyetaivaṃ hāsya sarve pāpmānaḥ
<br/>pradūyante asyātmavidaḥ” |</p>
<p>ityādiśrutāvapyātmajñānasya pāpādināśakatvaṃ na cā'ntareṇa bala-
<br/>vattaraṃ bādhakamapākartumīśāmahe svarasasiddhaṃ śruterartham | atha <sup><small>1</small></sup>klṛpta-
<br/>kāraṇabhāvabhogadvāraiva sambhavati tattvajñānasya karmanāśakatve sākṣā-
<br/>ttathāttvaṃ na kalpyate kalpanāgauravaprasaṅgāditi cet | na | tattva-
<br/>jñānasya bhogājanakatvāt | kāyāraṇyanirmāṇadvārā tattatheti cet |
<br/>na | tatrāpi tasyāhetutvāt | vinaivātmatattvajñānaṃ tapoyogarddhi-
<br/>prabhāvādeva saubharipramṛtīnāṃ kāyāraṇyanirmātṛtvāt | tathātve'pi
<br/>tattvajñānasya vyabhicāreṇa janakatāyā bādhitatvāt | durghaṭaśca bhogena
<br/>karmaṇāṃ kṣayādapavargaḥ | anantānāṃ viṣamavipākasamayānāṃ karmaṇāṃ
<br/>yugapadvṛttinirodhavad yugapadvṛttilābhasambhave'pi kalpaśatādikramakāla-
<br/>bhogyanarakasantānajanakānāṃ karmaṇāmacirakālīnabhogena nāśayitu-
<br/>maśakyatvāt | na ca tāvatsaṅkhyanarakajanakatvameva teṣāṃ śrutyā tathā-
<br/>tvābodhanāt | tasya tāvadeva ciramityādi śrutyātmavido'pi bhogena
<note n="930.1"><p>klamakāraṇabhoga iti 2 puº pāº |</p></note>
<pb n="931"/>
<br/>karmaṇāṃ kṣayo bodhyata iti cettasyāḥ prārabdhaśarīrakarmaviṣayatvāt |
<br/>anyathā virodhaprasaṅgāt | ata eva bhogena tvitare kṣapayitveti
<br/>vākyaśeṣo'pi | itare prārabdhaśarīre pāpapuṇye | asūtrayacca bhagavān
<br/>bādarāyaṇo'pi | tadadhigama uttarapūrvādyayoraśleṣavināśau tadvyapadeśāt |
<br/>bhogena tvitare kṣapayitvā sampadyata iti | tasyā''tmano'dhigame
<br/>uttarasyādyasyāśleṣaḥ pūrvasya vināśaḥ aśleṣavyapadeśaḥ yathā puṣkarapalāśa
<br/>āpo na śliṣyante evamevaṃvidi pāpakaṃ karma na śliṣyata iti |
<br/>evaṃvidi ātmatattvavidi | darśitau ca vināśavyapadeśau vedeṣu
<br/>purāṇeṣu ca | aviśeṣeṇa punarātmajñānasya karmanāśakatve hiraṇyagarbha-
<br/>manūddālakapramṛtīnāmātmajñānavatāṃ ciratarakālajīvitvaṃ na syāt |
<br/>śrūyate caiṣāṃ śrutismṛtītihāsapurāṇeṣu tattvajñatā mahākalpakalpa-
<br/>manvantarādijīvitā ceti | avagamyate ca yathā puṣkarapalāśa
<br/>ityādiśrutito'pyātmatattvavido'pi dehādimattvam | evaṃ ca tattva-
<br/>jñānena karmaṇi nāśayitavye prārabdhaśarīraṃ karma pratibandhakaṃ, bhogena
<br/>ca tasmin vinaṣṭe tadātmakāttatsamakālīnādvā tattvajñānādvidya-
<br/>mānākhilapāpapuṇyavināśaḥ | itthameva ca tāvadevetyādiśruti-
<br/>bodhitaṃ bhogajanyakarmanāśānantaryyaṃ mukterupapadyata iti vadanti |</p>
<p>svīyaduritasāmānyadhvaṃso mokṣaḥ sa cātiriktaḥ sāmānyābhāvo na
<br/>bhogādeḥ sādhyaḥ | api tu tattvajñānasyaivetyapi kecit | rīti-
<br/>ruktaivānusartavyā |</p>
<p>svasamānādhikaraṇaduḥkhādhikaraṇakṣaṇāvṛttirduḥkhadhvaṃsaḥ svīyaduḥkha-
<br/>sāmānyadhvaṃso vā mokṣaḥ tasya cotkaṭatarecchāviṣayatvāt tatsādhanatayā
<br/>pratiyogino duḥkhasyāpyupādeyatvamityapi kaścit |</p>
<pb n="932"/>
<p>apare tu nityasukhābhivyaktirmuktiḥ | na ca saṃsāriṇāṃ nityasukhe
<br/>mānābhāvaḥ |</p>
<p><lg><l>“ānandaṃ brahmaṇo rūpaṃ tacca mokṣe pratiṣṭhitam” ||</l></lg></p>
<p>iti śrutereva mānatvāt | paramātmano bandhavanmokṣasyāpyabhāvāt |
<br/>ānandamiti śrauto liṅgaparityāgaḥ rūpaṃ dharmaḥ, astyarthāc-
<br/>pratyayāntatvenānandayuktaṃ svarūpamiti vārthaḥ | mokṣe--tadīyayāva-
<br/>dduritasantānavināśe | tathā ca śrutiḥ</p>
<p><lg><l>tāvadevāsya ciraṃ yāvanna vimokṣye atha sampatsya iti |</l></lg></p>
<p>na vimokṣye na vimokṣyate upāttaduritarāśeḥ sampatsye sampatsyate
<br/>kaivalyeneti pratiṣṭhā ca sākṣātkriyamāṇatvaṃ saṃsāritādaśāyāṃ sato-
<br/>'pyānandasyānupalabhyamānatvenāsatkalpatvāt | sannapi yogyaḥ kathaṃ
<br/>tadānīṃ na gṛhyata iti cet | anyathānupapattyā duritasya prati-
<br/>bandhakatvakalpanāt | gṛhyate tu tattvajñānenāhatya bhogadvārā vā
<br/>duritasya vināśe | astu vā tattvajñānameva tatsākṣātkārasya kāraṇaṃ
<br/>sa ca tattvajñānenādṛṣṭadvārā janyate adṛṣṭāntarasya tadajanakatvāt |
<br/>janyabhāvamātrasya adṛṣṭajanyatvāt | janyasukhasākṣātkāramātrasya dharma-
<br/>janyatvāt | avinaśyadavasthameva cādṛṣṭaṃ bhāvajanakaṃ anyathā bhogena
<br/>vināśyamānādapi tasmādbhogāntarotpādaprasaṅgāt | astu vā vinaśya-
<br/>davasthamapi tat tathā | jāyatāṃ caikasākṣātkārādanantaramaparaḥ |
<br/>nāśyatāṃ cādimo'ntyena svarūpayogyasyāpi tasya na nāśopadhāyakatvaṃ |
<br/>sahakārivirahāt | kāraṇanāśasya ca na jñānanāśakatvaṃ | vyabhi-
<br/>cārāt | kalpyatāṃ vā tattvajñānadhvaṃsādikameva kiñcitsākṣātkāra-
<br/>vināśapratibandhakaṃ | niviśatāṃ vā bhāvatvavat nityasukha-
<pb n="933"/>
<br/>sākṣātkārānyatvamapi vināśitvāvacchedakakoṭau | santu vā anantā
<br/>eva śarīratattvajñānasukhasākṣātkārasantānāḥ vaiṣayikādisukhavimukhā-
<br/>nāmeva ca mokṣe'dhikārānnānarthavāsanāsamutthānam | aśarīra-
<br/>mityādiśrutestu aśarīrasya sukhaṃ duḥkhaṃ ca notpadyate | nityasukha-
<br/>sambandhasya niṣeddhumaśakyatvāditi prāhuḥ |</p>
<p>ānandasya pratiṣṭhitatvaṃ sarvānandāntarātiśāyitvaṃ | tathā cānantā
<br/>eva śarīratattvajñānasarvātiśāyisukhatatsākṣātkārasantānā ityanye |</p>
<p><b>syādetat, ātmā tu kiṃ svaprakāśasukhasvabhāvo-
<br/>'nyathā veti pṛcchāmaḥ | śrāddho'si cedupaniṣadaḥpṛccha |
<br/>madhyastho'si cet, anubhavaṃ pṛccha | naiyāyiko'si cet
<br/>na vaiṣayikasukhajñānasvabhāva iti niścinuyāḥ | tada-
<br/>tirikte tu sukhajñānavyavahāre bījābhāvāt tadvyava-
<br/>hārābhāvaḥ anugrahābhiṣṭhaṅgendriyaprasādādilakṣaṇaṃ hi
<br/>kāryaṃ tadvyavahārabījaṃ, arthapravaṇatvaṃ smṛtisaṃskārādikāryaṃ
<br/>jñānavyavahārādibījaṃ loke, tayoścābhāva ātmanīti |</b></p>
<p>śaṅkaº ṭīº | suhṛdbhāvena pṛcchati | ātmeti | pratibhāva-
<br/>balena nityasukhasvābhāvye tvayā niraste'pi na mama saṃśayoccheda iti
<br/>bhāvaḥ | śrāddha iti | śraddhāvānasi cedityarthaḥ | upaniṣatsu
<br/>jñānasukhabhinnatvenaivātmanaḥ pratipādyatvāt | yatropaniṣadi sukha-
<br/>svābhāvyapratipādanaṃ <sup><small>1</small></sup>tatra tadupaniṣadi cā'nyārthasya darśitatvāditi
<note n="933.1"><p>tadupacaritārthasyeti 2 puº pāº |</p></note>
<pb n="934"/>
<br/>bahuvacanaprayojanam | anubhavamiti | ahaṃ sukhī ahaṃ jānāmī-
<br/>tyanubhave tadubhayavattāpratīteḥ | mādhyasthyaṃ svapakṣe rāgābhāvaḥ |
<br/>naiyāyiko'si cediti nyāyasiddhena vipratipadyase cedityarthaḥ |
<br/><sup><small>1</small></sup>nanvāgamaviruddho'yaṃ nyāyaḥ, āgamena nityasya jñānasya sukhasya ca
<br/>pratipādanādityata āha | tadatirikta iti | vaiṣayikajñānātirikte
<br/>ātmanītyarthaḥ | anugraheti | anugrahaḥ svīyatvena vijñānaṃ ko'yaṃ
<br/>yenānugrahādikāryaṃ janyate tadeva sukhaṃ na hi tvadabhimatena sukhena
<br/>tajjanyate | yattajjñānamarthapravaṇaṃ smṛtisaṃskārajanakaṃ tadeva jñāna-
<br/>vyavahāraviṣaya ityarthaḥ | tadabhāvaścātmanīti | muktāvasthāyāmiti
<br/>śeṣaḥ |</p>
<p>raghuº ṭīº | svaprakāśasukharūpasyātmanaḥ kuto duḥkhādisambhāva-
<br/>netyāśayena pṛcchati | ātmā tviti | śrāddhaḥ śraddhāvān, avive-
<br/>citaśrutyarthaḥ, śraddhāluḥ | madhyasthaḥ--nyāyāgamayorapakṣapātī | anu-
<br/>bhavamiti | ahaṃ jāne ahaṃ sukhī mama jñānaṃ mama sukhamityādiko
<br/>hyanubhavo na tvahaṃ jñānamahaṃ sukhamityādiḥ | naiyāyiko nyāyaruciḥ |
<br/>mitho viruddhārthānāṃ śrutīnāṃ vinā nyāyaṃ tātparyasya duravadhāraṇatvāt |
<br/>vaiṣayikaṃ viṣayādijanyam | tadvyavahārabījaṃ sukhavyavahārabījaṃ |
<br/>ātmanīti | ayambhāvaḥ | jīvātmā tāvat sukhajñānaviruddha-
<br/>svabhāvo jñānecchādveṣaprayatnasukhaduḥkhavān anubhavabalena dharmādharmavāṃśca
<br/>nyāyāgamābhyāṃ siddhaḥ | tatra ca bādhite mitho viruddhasvabhāvābhyāṃ
<note n="934.1"><p>nanu vaiṣayikasukhajñānātiriktasukhajñānasvabhāva evā''tmā'stu
<br/>ata āha tadatirikta iti 2 puº pāº |</p></note>
<pb n="935"/>
<br/>jñānasukhābhyāmabhede na śrutestātparyaṃ | paramātmani tu sārvajñyajaga-
<br/>tkartṛtvādiśālitayā nyāyāgamābhyāṃ siddhe vijñānamānandaṃ
<br/>brahma, ānando brahmetyādikāḥ śrutayo mukhyārthabādhāt nityajñānā-
<br/>nandavattvaṃ bodhayanti | tatra ca na vipratipadyāmahe iti |</p>
<p><b>tasmāt--</b></p>
<p><b><lg><l>śruteḥ śrutvā''tmānaṃ tadanu samanukrāntavapuṣo</l>
<l>viniścitya nyāyādatha vihataheyavyatikaram |</l>
<l>upāsīta śraddhāśamadamavirāmaikavibhavo</l>
<l>bhavocchityai cittapraṇidhivihitairyogavidhibhiḥ ||</l></lg></b></p>
<p><b>upāsyamāne ca tasmin prathamaṃ bahirarthā eva
<br/>bhāsante yānāśritya karmamīmāṃsopasaṃhāraḥ cārvāka-
<br/>samutthānaṃ ca, tatpratipādanārthaṃ ca parāñci khānī-
<br/>tyādi | taddhānāya paraṃ karmabhya ityādi | athārthā-
<br/>kāraḥ, yamāśritya traidaṇḍikamatopasaṃhāraḥ, yogācāra-
<br/>samutthānaṃ ca tatpratipādanārthamātmaivedaṃ sarvamityādi
<br/>taddhānārthamagandhamarasamityādi | athārthābhāvaḥ yamā-
<br/>śritya vedāntadvāramātropasaṃhāraḥ śūnyanairātmyasamutthānaṃ
<br/>ca tatpratipādanārthamasadevedamagra āsīdityādi
<br/>taddhānārthamandhaṃtamaḥ praviśanti ye ke cātmahano janā
<br/>ityādi | tato vivekaṃ yamāśritya sāṃkhyamatopasaṃhāraḥ
<br/>śaktisattvasamutthānaṃ ca tat pratipādanārthaṃ prakṛteḥ
<pb n="936"/>
<br/>parastādityādi taddhānāya nānyat sadityādi | tataḥ
<br/>kevala ātmā prakāśate yamāśrityādvaitamatopasaṃhāraḥ,
<br/>tatpratipādanārthaṃ yato vāco nivartante aprāpya manasā
<br/>saheti, sā cāvasthā na heyā | tatpratipādanārthaṃ na
<br/>paśyatītyāhurekībhavatītyādi taddhānārthaṃ nādvaitaṃ nāpi
<br/>dvaitamityādi | tataḥ samastasaṃskārābhibhavāt kevalo'pi
<br/>na vikalpyate yamāśritya caramavedāntopasaṃhāraḥ ||
<br/>mokṣanagaragopurāyamāṇatvāt | nirvāṇaṃ tu tasyāḥ
<br/>svayameva, yamāśritya nyāyadarśanopasaṃhāraḥ tatprati-
<br/>pādanārthaṃ atha yo niṣkāma ātmakāma āptakāmaḥ
<br/>sa brahmaiva san brahmāpyeti na tasya prāṇā utkrāmanti
<br/>tatraiva samavalīyanta ityādīni | tasmādabhyāsakāmo-
<br/>'pyapadvārāṇi vihāya dvāraireva praviśet yato mārga-
<br/>vimārgasaṃmohamāśaṅkamānairucyate lakṣyeṇa dhanuṣāṃ yoga
<br/>iti |</b></p>
<p>śaṅkaº ṭīº | idānīṃ darśanānāmekavākyatāṃ draḍhayituṃ prati-
<br/>patticatuṣṭayotpādanakramamupadiśati | śruteriti | śruterupaniṣatprapañcāt |
<br/>ātmānaṃ śrutvā, samanukrāntavapuṣo nyāyādanena granthena samyakprakāre-
<br/>ṇānukrāntamupakrāntaṃ vapuḥ śarīraṃ yasya tādṛśānniścitya | upāsīta
<br/>nirantaramanucintayennididhyāsanaviṣayaṃ kuryādityarthaḥ | kiṃbhūta-
<br/>mātmānamupāsītetyata āha | vihataheyavyatikaramiti | ātma-
<br/>śarīrendriyārthabuddhimanaḥpravṛttidoṣapretyabhāvaphaladuḥkhāpavargeṣu dvādaśa-
<pb n="937"/>
<br/>vidhaprameyeṣvatyantavarjyaṃ yat prameyadaśakaṃ tadvyatikarastatsaṃbandho vihato
<br/>yasya tādṛśaṃ kevalamityarthaḥ | yādṛśastadupāsanādhikārī tamāha |
<br/>śraddheti | śraddhā--vedabodhite phalāvaśyaṃbhāvaniścayaḥ | śamaḥ--nirvi-
<br/>kāramanaskatā | damaḥ--vratādinā kāyakleśasahiṣṇutā | virāmaḥ--
<br/>upalabdheṣvapi viṣayeṣvalaṃpratyayo vairāgyamiti yāvat | sa evaiko
<br/>vibhavaḥ sāmagrī yasyetyarthaḥ | kimarthamupāsītetyata āha | bhavo-
<br/>cchityai--saṃsārocchedāya | nanu śraddhāśamadamādisampattirdurlabhe-
<br/>tyata āha | citteti | cittasya manasaḥ praṇidhiḥ praṇidhānaṃ
<br/>nirindriyapradeśe'vasthānaṃ | tadarthavihitairyogividhibhirityarthaḥ |
<br/>yogavidhibhirūpāsīteti vā sambandhaḥ | yogavidhayaśca patañjali-
<br/>pādopadiṣṭāḥ | yogavidhiścākṣapādenāpi caturthādhyāyaśeṣe'bhyanu-
<br/>jñātaḥ yadāha | taṃ guruśiṣyasabrahmacāribhiḥ śreyorthibhiranasūyibhi-
<br/>rabhyupeyādityuktvā yogāccātmavidhyupāyairiti sūtraṃ |</p>
<p>nanu darśanānāṃ vaimatyāt kathamupāsanā syādityata āha |
<br/>upāsyamāna iti | ātmaśravaṇārthaṃ jaiminimaharṣiṇā śrutāvanuśrīya-
<br/>māṇāyāṃ karmakāṇḍapratipādikā eva śrutayaḥ prathamaṃ prāptāḥ | tatra ca
<br/>grāmakāmo yajeta | paśukāmaścitrayā yajeta | putrakāmaḥ putreṣṭyā
<br/>yajetetyādidarśanādgrāmapaśvādayo bahirarthā kathaṃ syurityākāṅkṣāyāṃ
<br/>karmamīmāṃsā praṇītā | na tu brahmakāṇḍe tasyaudāsyamityāha |
<br/>bahirarthā iti | ata eva bahirarthamātramadhikṛtya bṛhaspatināpi
<br/>cārvākamatamutthāpitaṃ nāpratyakṣapramāṇamiti | na tu tasyāpyātmo-
<br/>pāsanaudāsyamiti | nanu suraguroratra kīdṛśo vedabhāgo mūlatve-
<br/>nābhimata ityata āha | tatpratipādanārthamiti | “parāñci khāni
<pb n="938"/>
<br/>vyasṛjat svayaṃbhūstasmāt parān paśyati nāntarātman” iti |
<br/>yasmāt svayambhūḥ khānīndriyāṇi parāñci para[tātmadarśana]mātra-
<br/>darśanaphalānyasṛjat | nātmadarśanaphalānīti | tasmānnātmā draṣṭavya
<br/>ityabhimāna ityarthaḥ | nanvetāvatā cārvākamatamevāyātamata āha |
<br/>taddhānāyeti |</p>
<p>karmabhirmṛtyumṛṣayo niṣeduḥ prajāvanto draviṇamīhamānāḥ |</p>
<p>athāpare manīṣiṇaḥ paraṃ karmabhyo amṛtatvamānaśuḥ |</p>
<p>atra hi paraṃ karmabhya ityanena karmaparatāṃ nirasyātmaparataiva
<br/>darśitā | pūrvamātmā na bhāsata ityuktamidānīmarthākāra ātmā
<br/>bhāsata ityucyate | athārthākāra iti | ātmā bhāsata ityarthaḥ |
<br/>bhāskarīyā hi tridaṇḍina ātmaivedaṃ sarvaṃ brahmaivedaṃ sarvamiti svamata-
<br/>mupasaṃhṛtavantaḥ jñānabhinnaṃ vastu nāstyeveti brahmapadena jñānamevoktamiti
<br/>vyāmohanāya svaguruṇā yogācāramatotthāpanaṃ kṛtam | nanu vyāsa-
<br/>bṛhaspatyoratra kīdṛśo vedabhāgo mūlamityata āha | ātmaivedaṃ
<br/>sarvamiti | idaṃ nāmarūpaskandhapañcātmakaṃ viśvamātmaiva tatrā''tmapadaṃ
<br/>jñānaparatayā gṛhītvā yogācāro vyāmohitaḥ | ātmaiva tattvato
<br/>dhyeya ityupacāramāśritya tridaṇḍimatamupasaṃhṛtaṃ vyāsena | nanu tarhi
<br/>siddhaṃ yogācāramatamata āha | taddhānārthamiti | agandhamityādinā
<br/>pāramārthikagandhānyonyābhāvavattayātmanaḥ pratipādanāt | athārthābhāva
<br/>iti bhāsate ityanuṣaṅgena sambandhaḥ | yamāśrityeti | tridaṇḍamate-
<br/>'pyarthapratyayaḥ svīkriyate kintu brahmapariṇāmatvena prapañcamithyātvavādi-
<br/>bhistvartho nāṅgīkriyata eva | dvāramātreti | arthābhāve siddhe taddvārikā
<br/>dvaitasiddhirityarthaḥ | prapañcamithyātvadarśanādevātmano'pi prapañcāntargata-
<pb n="939"/>
<br/>tvābhimānibhirdigambarādibhiḥ śūnyatānairātmyādeḥ siddhāntīkṛta-
<br/>tvāt | nanu tatra pākhaṇḍapratāraṇāyaiva suraguroḥ kā śrutirmūlaṃ,
<br/>kā ca vyāsasya prapañcabhāge anāsthāheturityata āha | asadeveti |
<br/>nanvevamasadeveti sarvamāyātamiti nātmopāsanetyata āha | andhaṃ tamaḥ
<br/>praviśantīti | ātmahana iti | ātmānabhyupagantāra ityarthaḥ |
<br/>tato viveka iti | arthādātmana ityarthaḥ | prakāśata ityapyanu-
<br/>ṣañjanīyaṃ | tadvivekāyaiva kapilasya prakṛtipuruṣavibhāgāya
<br/>sūtrāṇītyarthaḥ | asya sāṃkhyadarśanasya mananena paricchidyamānasyātmanaḥ
<br/>smaryamāṇebhyo bahirarthebhyaḥ svayameva bhedaṃ pratipadyate yasyāmavasthāyāṃ
<br/>tasyāṃ samutthānamiti bhāvaḥ | prakṛte parastāditi | arthaprasavitrī
<br/>tāvat prakṛtiḥ prakṛteḥ parastāt puruṣastu kūṭasthanitya ityarthapratipādikā
<br/>śrutiḥ | nanviyamapyavasthā heyaiva manasā pratiyogitvena tadānīṃ
<br/>prakṛtiparimāṇādīnāṃ grahaṇādityata āha | tataḥ kevala iti |
<br/>advaiteti | ekamevādvitīyaṃ brahmeti matopasaṃhāra ityarthaḥ | iyamavasthā
<br/>na paśyatītyādinoktā | nanviyamapyavasthā heyaiva draṣṭṛtvābhāvavattayātmanaḥ
<br/>pratipādanādata āha | taddhānārthamiti | iyamapyavasthā nādvaitaṃ na
<br/>vā dvaitamityādinā tiraskāryatvenābhimatā dvaitādvaitābhyāmapi
<br/>tridaṇḍimatānupraveśāt | dvaitādvaitavicārodāsīnena manasā kevalātma-
<br/>sākṣātkāra ihābhimata ityarthaḥ | tata iti | kevalātmasākṣātkārā-
<br/>vasthāyāṃ yuñjānasya yoginaḥ savāsanamithyājñānasamunmūlanāt |
<br/>kevalo'pi na vikalpyate | na savikalpakena viṣayīkriyata ityarthaḥ |
<br/>kiṃ tu nirvikalpakamātramātmanyudeti | taduktaṃ yadā punarātmā
<br/>nirvikalpake cetasi bhāsate tadā'pavarga iti | ata eva ca carama-
<pb n="940"/>
<br/>vedāntopasaṃhāraḥ | tatra hi svaprakāśacidrūpātmasvarūpameva muktiriti
<br/>pratipādanāt | tannirvikalpakarūpajñānaṃ na vāk viṣayo nirdharmatvāt |
<br/>na manoviṣayo'janyatvādityāha | yato vāca iti | sā cāvastheti |
<br/>ātmanirvikalpakaviṣayibhāvāvasthetyarthaḥ | kuta ityata āha |
<br/>mokṣeti | gopuraṃ puradvāraṃ mokṣanagarapraveśadvārabhūtatvādityarthaḥ | tasyā
<br/>iti pañcamī tasyāḥ sakāśānnirvāṇamityarthaḥ | nanu nirvikalpakasattve
<br/>kathaṃ muktiḥ, na ca tannāśakavirodhiguṇāntaramastītyata āha |
<br/>svayameveti | na tu virodhiguṇāntarāt kintvadṛṣṭanāśaviśiṣṭāt
<br/>kālāt tannāśa ityarthaḥ | taduktaṃ vārttike kālātsaṃskārādveti |
<br/>nyāyadarśanopasaṃhāra iti | yamāśrityeti | yāmavasthāmanurudhya ghaṭādi-
<br/>sattvavyavasthāpanamārabhyātmagocaranirvikalpakotpattaye pramāṇaprameyādi-
<br/>ṣoḍaśapadārthopavarṇanam | ata evāpavargacaramakāraṇātmatattvasākṣātkāra-
<br/>kāraṇanityatvajñānaviṣayatvaṃ prameyalakṣaṇamāhuḥ | nanvetādṛśasyopa-
<br/>saṃhārasya mūlaṃ nāstītyata āha | tatpratipādanārthamiti | niṣkāmo
<br/>viṣayeṣvasnaṃ pratyayavān | ātmakāma ātmagocaramananasākṣātkāraparaḥ |
<br/>ātmakāmaḥ sañjātātmasākṣātkāraḥ | brahmaiva san--nirañjanātmasvarūpaḥ
<br/>san brahmaiva samabhyeti--kevalātmarūpo bhavati | kaivalyamāsādayatī-
<br/>tyarthaḥ | na tasyeti | tataḥ paraṃ jīvanamaraṇe tasya na bhavato na
<br/>saṃsaratītyarthaḥ | tatraiva samavalīyante--kevalātmarūpatayā vyavatiṣṭhante
<br/>vilīyanta iti yāvat | nanu tānyapi darśanānyekavākyatayā
<br/>vyavasthitāni cettadā mumukṣubhistānyevopāsyantāṃ kiṃ nyāyadarśane-
<br/>netyupasaṃharanneva śaṅkāṃ nirasyati | tasmāditi | teṣāṃ darśanānā-
<br/>mutthāne paramekavākyatā, na tūpasaṃhāre'pi, bhrameṇa siddhāntā-
<pb n="941"/>
<br/>ntaraparyavasānādanādeyatayā vimārgatvāt | lakṣyeṇa dhanuḥsaṃyogaḥ
<br/>kadācidevopapadyate iti śeṣaḥ | lakṣyaprāpako dhanurmārgo yadi
<br/>bhavatīti | tathā cāyameva mārgastatheti bhāvaḥ |</p>
<p>bhagīº ṭīº | yogeti | yogaścittasyāpekṣitasthairyahetur
<br/>vṛttinirodhaḥ | tadupāyānuṣṭhānabodhakapātañjalādirītyetyarthaḥ | śraddhā
<br/>phalāvaśyantāniścayaḥ | śamo--viṣayānautsukyaṃ, dama--indriyajayo
<br/>duḥkhasahiṣṇutā vā, virāmo--nivṛttilakṣaṇo dharmaḥ viṣayeṣvalaṃpratyayo
<br/>vā, eṣāmeko'dvitīyo mukhyo vā vibhavaḥ sampadyasya sa tathā |
<br/>tathā ca yogajātmasākṣātkārisahakāryabhāvānna mananānantarameva
<br/>mokṣa ityarthaḥ |</p>
<p>nanvevaṃ svargādau duḥkhatvena tattve tu yāgādipravartakānāṃ veda-
<br/>bhāgānāṃ tadvyavasthāpakānāṃ śāstrāṇāṃ ca virodha ityavirodhāya
<br/>dhyānakramameva teṣāṃ kāṣṭhāmāha | upāsyamāna iti | bahirarthā
<br/>ātmabhinnāḥ | yaḥ svargārthī taṃ prati yāgādeḥ sādhanatvamuktaṃ | mumukṣuṃ
<br/>prati yadyapyasya heyatvamuktaṃ sthānāntare, sarvasya tyāgapratipādanāt,
<br/>tathāpi puruṣecchānurodhāttannoktamityāha | upasaṃhāra iti | samutthānaṃ
<br/>etāvadeva viśvamiti vyāmohāt | nanu prabalataraviṣayadoṣadarśanaṃ
<br/>na teṣāṃ kuta ityata āha | parāñcīti | dṛṣṭiriyaṃ rāgapravaṇeya-
<br/>mityarthaḥ | tatpratipādanārthaṃ taddhānārthamityupasaṃhāro'thonayo mūlatayā
<br/>sarvatra yojyam | atheti | bhāsata ityanvīyate | ubhayarūpabhāsanā-
<br/>dbhedābhedo'stu tāvatāpi mokṣopapatteradhikāranirūpaṇamupasaṃhāraḥ |
<br/>samutthānañca bhede viṣayatvavyavasthāvirahājjñānaviṣayayorabhedābhi-
<pb n="942"/>
<br/>mānāt | tata iti | dhyānādhikyādarthābhāvo bhāsata ityarthaḥ |
<br/>dvāramātropasaṃhāra iti | arthābhāvasya jñānasatyaudāsīnyamityarthaḥ |
<br/>śūnyeti | arthaniyatasya jñānasyānurodhe bādha ityabhimānādityarthaḥ |
<br/>ātmahanāstanniṣedhakā ityarthaḥ | tata iti | yogasya paripākenā-
<br/>tmānātmanorbhedo bhāsata ityarthaḥ | sāṅkhyeti | ātmano dharmaśūnyatva-
<br/>niścaye'pi mokṣa ityupasaṃhārārthaḥ | śaktīti | śaktireva viśva-
<br/>kāraṇaṃ, sattva ātmā tvalepa ityutthānam | pūrvaṃ yaddvāramātramuktaṃ
<br/>tadāha | advaiteti | dharmoparāgahānāyāha na dvaitamiti | tata iti |
<br/>abhyāsaprakarṣakāṣṭhāto, na vikalpyate--nirvikalpakamātraviṣaya ātmā
<br/>bhavatītyarthaḥ | carameti | avidyādaśāyāṃ kaivalyadaśāyāṃ kaivalyā-
<br/>dyabhilāpo vastutaḥ svaprakāśamātmatattvamātmasākṣikamevetyarthaḥ | yato
<br/>vāca iti | dharmadharmibhāvapuraskāreṇa dvaitamāśritya śabdānāṃ
<br/>pravṛtterityarthaḥ | sā ceti | yasyāmavasthāyāṃ kevalamātmaiva nirvi-
<br/>kalpakaviṣaya ityarthaḥ | tasyā iti pañcamī | svayamiti | bhogenā-
<br/>dṛṣṭakṣayāttatkāryajanmādyabhāvādityarthaḥ | ghaṭādisattvamārabhya yāvaddūra-
<br/>tattvakāṣṭetyāha | nyāyeti | niṣkāmo viṣayālampratyayena tatta-
<br/>dgrāhyaśūnya ityarthaḥ |</p>
<p>raghuº ṭīº | mokṣajanakātmasākṣātkārārthakatayā śravaṇādīnāṃ
<br/>mokṣopayogitvamupasaṃharanneva darśayati | tasmāditi | samīcīnaiḥ kṣaṇi-
<br/>katvabhūtacaitanyakṣaṇikajñānādyātmatvādibādhakairmānaiḥ anukrāntaṃ sambaddhaṃ
<br/>vapuryasya tasmānnyāyāt | viśeṣairjñānādimattvaśarīrādibhinnatvanityatvai-
<br/>rniścitya | vihato vārito heyasya śarīrādervyatikaraḥ sambandha-
<pb n="943"/>
<br/>stādātmyaṃ yasya tādṛśaṃ ātmānam | bhavasya saṃsārasya | ucchittyai
<br/>ucchedakāraṇāya sākṣātkārāya | upāsīta nirantaraṃ dhyāyet | śraddhā
<br/>phalāvaśyambhāvaniścayaḥ | śamaḥ--indriyajayaḥ, damaḥ--kleśasahiṣṇutā |
<br/>virāmo--vairāgyaṃ, aticañcalatvena manaso nirantaramātmadhyānamaśakya-
<br/>matrāha | citteti | cittasya manasaḥ praṇidhaye bahirviṣayādākṛṣya
<br/>ātmani sthāpanāya vihitairyogavidhibhiryogaśāstroktaiḥ prakārairāsana-
<br/>prāṇāyāmādibhiḥ tairātmani manaḥ sthirīkṛtya taṃ dhyāyedityarthaḥ |</p>
<p>idānīṃ dhyānakramaṃ darśayanneva tadābhāsānāṃ yathāyogaṃ viṣayabheda-
<br/>mutthānabījaṃ cāha | upāsyamāna ityādinā | prathamamityādi |
<br/>bubhukṣutādaśāyāṃ grāmapaśuhiraṇyādīnāṃ nirantaramabhyarthyamānatvena
<br/>samutkaṭavāsanāvaśāt prathamaṃ ta eva bhāsanta ityarthaḥ | karmeti |
<br/>tasyāḥ karmakāṇḍavicāra eva pravṛttatvāt na tu brahmavicāra iti
<br/>bhāvaḥ | antarātmano darśanaviraheṇāsattvamiti śaṅkānirākaraṇa-
<br/>parāyāḥ śruterarthasya tadasattvaparatvakalpanamapi tanmatotthānabījamiti
<br/>pratipādayitumāha | tadityādi |</p>
<p>parāñci khāni vyatṛṇatsvayambhūstasmātparāṅ paśyati nāntarātman |</p>
<p>kaściddhīraḥ pratyagātmānamaikṣadāvṛttacakṣuramṛtatvāmicchan iti |</p>
<p>svayambhūrbrahmā khāni indriyāṇi vyatṛṇat hiṃsitavān parāñci
<br/>parākpravaṇāni kṛtavān tasmājjīvaḥ parāṅ parāco bāhyānarthān
<br/>paśyati nāntarātman nāntarātmānaṃ dhīraḥ sādhanasampannaḥ āvṛttacakṣuḥ
<br/>bāhyārthavyāvartitendriyagrāmaḥ pratyagātmānaṃ antarātmānaṃ amṛtatvaṃ
<br/>mokṣaṃ | śrutiḥ</p>
<p>karmaṇā mṛtyumṛṣayo niṣeduḥ prajāvanto draviṇamīhamānāḥ |</p>
<pb n="944"/>
<p>athānye ??ṣayo manīṣiṇaḥ paraṃ karmabhyo'mṛtatvamānaśuriti | tathā</p>
<p>na karmaṇā na prajayā dhanena tyāgenaike amṛtatvamānaśuḥ |</p>
<p>pareṇa nākaṃ nihitaṃ guhāyāṃ vibhrājate yadyatayo viśanti iti |</p>
<p>dhyānakramavaśādarthākāratvenātmā bhāsata ityāha | athārthākāra
<br/>iti | śrutyā jagato brahmābhedasya bodhanāttajjñānameva mokṣe hetu-
<br/>rityabhimānastraidaṇḍikānām | svaprakāśaṃ jñānamevātmā tato'nyasyā-
<br/>nanubhavāt, bhede viṣayaviṣayibhāvasyāsambhavādityabhimāno vijñāna-
<br/>vādinām | yogācāro vijñānavādī | śrutiḥ “athāta ātmādeśa
<br/>evātmaivādhastādātmopariṣṭādātmā paścādātmā purastādātmā dakṣiṇata
<br/>ātmottarata ātmaivedaṃ sarvam” iti “sa vā eṣa evaṃ paśyannevaṃ manvāna
<br/>evaṃ vijānannātmaratirātmakrīḍa ātmamithuna ātmānandaḥ sa svarāḍ
<br/>bhavati tasya sarveṣu lokeṣu kāmacāro bhavati” iti | asya bhāṣyam
<br/>ātmādeśaḥ ātmaiva śuddhena kevalenātidiśyata ityādeśaḥ | adhastādbhūmau
<br/>na tadvyatirekeṇānyadvidyate, evamupariṣṭādityādi | idaṃ carācarātmakaṃ
<br/>sarvamātmaiva tadvyatirekeṇābhāvāditi | śrutiḥ “sahovāca etadvai tadakṣaraṃ
<br/>gārgi brāhmaṇā abhivadantyasthūlamanaṇu ahrasvamadīrghamalohitamasneha-
<br/>macchāyamatamo'vāyu anākāśamasaṅgamarasamagandhamacakṣuṣkamaśrotramavāga-
<br/>mano'tejaskamaprāṇamasukhamamātramanantaramabāhyaṃ na tadaśnāti kiñcana
<br/>na tadaśnāti kaścana” iti | asya bhāṣyaṃ etadvai tadakṣaraṃ yatpṛṣṭavatyasi |
<br/>he gārgi | kasminnu khalu ākāśa otaśca protaśceti | kintat akṣaraṃ na
<br/>kṣarati na kṣīyate vā akṣaraṃ brāhmaṇā brahmavido'bhivadanti sthūlādyanya-
<br/>tvena nirdharmakamekarasaṃ vastu pratipādyate | vedānteti | advitīya-
<br/>saccidānandātmakabrahmabodhikānāmupaniṣadāṃ prapañcamithyātvasya siddhā-
<pb n="945"/>
<br/>veva pravṛttestatsādhakānāṃ dvāratvaṃ | śrutiḥ “sadeva saumyedamagra āsī-
<br/>dekamevādvitīyaṃ taddhaika āhurasadevedamagra āsīdekamevādvitīyaṃ
<br/>tasmādasataḥ sajjāyate kutastu khalu saumyaivaṃ syāditi hovāca kathamasataḥ
<br/>sajjāyeteti sadevedamagra āsīdekamevādvitīyaṃ tadaikṣata bahu syāṃ
<br/>prajāyeyeti” | asya bhāṣyaṃ sadityastitāmātraṃ vastu sūkṣmaṃ nirviśeṣaṃ |
<br/>evaśabdo'vadhāraṇārthaḥ | kintadavadhriyata ityāha | idaṃ jagannāma-
<br/>rūpakriyāvat vikṛtamupalabhyate yat sadevāsīt | kadā agre jagataḥ
<br/>prāgutpatteḥ | ekamiti sajātīyabhedaniṣedhaḥ | advitīyamiti
<br/>vijātīyabhedaniṣedhaḥ | etasmin prāgutpattervastunirūpaṇe eke vainā-
<br/>śikāḥ āhuḥ asadabhāvamātraṃ | ātmahano nairātmyābhimāninaḥ |
<br/>śrutyantaraṃ</p>
<p><lg><l>asuryā nāma te lokā andhena tamasā''vṛtāḥ |</l>
<l>tāṃste pretyābhigacchanti ye ke cātmahano janāḥ ||</l></lg> iti | sāṅkhyeti |
<br/>atiriktātmasiddhimuddiśya tacchāstrapraṇayanāt | śaktiḥ prakṛtiḥ sattvo
<br/>mahān buddhitattvarūpaḥ | sukhādyāśrayatayā mahato mūlakāraṇatayā ca
<br/>prakṛterabhyupagamastanmatānuyāyinām | śrutyantaraṃ “vedāhametaṃ puruṣaṃ
<br/>mahāntamādityavarṇaṃ tamasaḥ parastāt” iti | tamasaḥ prakṛteḥ | tatprati-
<br/>pādanārthaṃ kevalātmapratipādanārthaṃ | śrutiḥ “ekībhavati na paśyatī-
<br/>tyāhurekībhavati na jighratītyāhurekībhavati na rasayata ityāhu-
<br/>rekībhavati na vadatītyāhurekībhavati na śṛṇotītyāhurekībhavati na
<br/>manuta ityāhurekībhavati na spṛśatītyāhurekībhavati na vijānātī-
<br/>tyāhuḥ” iti | tat kiṃ draṣṭṛtvādyabhāvaviśiṣṭasyātmano bhāvane śrute-
<br/>stātparyaṃ netyāha taddhānārthamiti | nādvaitaṃ nāpi dvaitamityādi
<pb n="946"/>
<br/>śruternirdharmakātmakacintana eva tātparyamiti bhāvaḥ | tata ityādi |
<br/>yadyapi saṃskārābhibhave'pi pūrvaviśiṣṭajñānopasthitaviśeṣaṇaviśiṣṭa-
<br/>viṣayakameva jñānāntaramutpattumarhati tathāpi dhyānaparipākakāṣṭhā-
<br/>vaśādātmaviṣayakaṃ nirvikalpakamevotpadyate, pramāṇaṃ cā'tra śrutireveti
<br/>bhāvaḥ | carameti | śuddhasvaprakāśacitsvarūpabrahmapratipādakavedāntānā-
<br/>mupasaṃhāraḥ pratipādyāntaravirahāt | yata iti | vacaso dhyāna-
<br/>paripākakāṣṭhāvirahadaśāyāṃ ca manaso dharmapuraskārapravṛttikasya
<br/>nirdharmātmabodhanakṣamatāvirahāditi | tasyā iti pañcamī | nirvāṇa-
<br/>mapavargaḥ | svayaṃ bhogenādṛṣṭakṣayādityartha ityeke | tasyā nirvāṇaṃ
<br/>vināśaḥ | svayaṃ kālaviśeṣasahakṛtāttata evetyartha ityanye || 0 ||</p>
<p>iti mahāmahopādhyāyaśrīmadbhaṭṭācāryaśiromaṇiviracita
<br/>ātmatattvavivekabhāvaprakāśaḥ sampūrṇaḥ<sup><small>1</small></sup> ||</p>
<note n="946.1"><p><english>Post-colophon statement (?):</english>--
<br/>śubhamastu śakābdāḥ 1538 samaye āṣāḍhaśuklacaturdaśyāṃ
<br/>bhaume saṃvat 1672 || śrīḥ ||</p>
<p><lg><l>namo nalinanetrāya veṇuvādyavinodine |</l>
<l>rādhādharasudhāpānaśāline vanamāline ||</l></lg>
<br/>śrīrāmaḥ śaraṇam ||</p></note>
<pb n="947"/>
<p><b><lg><l>bahutaraparatantraprāntaradhvāntabhīta-</l>
<l>stimitapathikarakṣāsārthavāhena yatnāt |</l>
<l>tadidamudayanena nyāyalokāgamānāṃ</l>
<l>vyatihatimavadhūya vyañjitaṃ vartma mukteḥ || 1 ||</l></lg></b></p>
<p><b><lg><l>nāsya ślāghāmakalitaguṇaḥ poṣayan prītaye naḥ</l>
<l>ko'ndhaiścitrastutiśatavidhau śilpinaḥ syāt prakarṣaḥ |</l>
<l>nindāmeva prathayatu janaḥ kintu doṣānnirūpya</l>
<l>prekṣāṃstathyaskhalitakathanaṃ prīṇayedeva bhūyaḥ || 2 ||</l></lg></b></p>
<p><b>ityācāryodayanakṛta ātmatattvavivekaḥ sampūrṇaḥ ||</b></p>
<p>śaṅkaº ṭīº | bahutareti | bahutarāṇi paratantrāṇi vedāntādīni
<br/>tānyeva prāntarāṇi dūraśūnyādhvānaḥ, tatrājñānameva dhvāntaṃ mohastena bhītā
<br/>ata eva stimitāḥ saṃjñāmaprāptā niṣkriyā ye pathikā mumukṣavasteṣāṃ
<br/>rakṣārthaṃ sārthavāhaḥ vartmadarśaka iti yāvat nyāyaśca lokaścāgamaśca
<br/>teṣāṃ vyatihatirvirodhastamavadhūya nirasya | nāsyeti | akalita-
<br/>guṇo mūrkhaḥ asya granthasya ślāghāmādaraṃ poṣayannapi kurvannapi no'smākaṃ
<br/>prītaye sukhāya [na] bhavati | atra dṛṣṭāntamāha ko'ndhairiti | vijñastu
<br/>janaḥ paraṃ nindāmeva prathayatu khyāpayatu kintu doṣānnirūpya, tathā
<br/>ca doṣanirūpako vijño'tra doṣābhāvānnindā na kariṣyatyeveti bhāvaḥ |
<br/>nanu vijñanirūpaṇāddoṣa eva vāstavo'stītyata āha prekṣāniti |
<br/>prakṛṣṭā īkṣā yeṣāṃ te prekṣāḥ tān vāstavadoṣakathanaṃ prīṇayedeva
<br/>sukhayedevetyarthaḥ |</p>
<pb n="948"/>
<p><lg><l><sup><small>1</small></sup>svabhrāturjīvanāthasya vyākhyāmākhyātavānmayi |</l>
<l>matpitā bhavanātho yāṃ tāmihālikhamujjvalām ||</l></lg></p>
<p><lg><l>pitrā yadbhavanāthena vyākhyātaṃ tadihālisvam |</l>
<l>vyākhyānaguṇadoṣābhyāṃ saṃbandho matpiturna me ||</l></lg></p>
<p><lg><l>aśrutvā matpiturvyākhyāmadṛṣṭvā matkṛtāmimām |</l>
<l>ātmatattvavivekasya kasya vyākhyānakauśalam ||</l></lg></p>
<p>iti mahāmahopādhyāyaśrībhavanāthātmajamahāmahopādhyāyasanmiśra-
<br/>śrīśaṅkarakṛtātmatattvavivekakalpalatā samāptā ||</p>
<p>śubhamastu ||</p>
<note n="948.1"><p>madbhrāturiti 2 puº pāº |</p></note>
</doc>
