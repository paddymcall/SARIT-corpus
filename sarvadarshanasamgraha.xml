<doc> 
<text1> 
<pb n="1"> 
<h1>oṃṃtatsadbrahmaṇe namaḥ |</h1> 
<h1>sarvadarśanasaṃgrahaḥ |</h1> 
<h1>|| cārvākadarśanam || 1 ||</h1> 
<p><lg><l>nityajñānāśrayaṃ vande niḥśreyasanidhiṃ śivam |</l> 
<l>yenaiva jātaṃ mahyādi tenaivedaṃ sakartṛkam || 1 ||</l></lg></p> 
<p><lg><l>pāraṃ gataṃ sakaladarśanasāgarāṇā-</l> 
<l>mātmocitārthacaritārthitasarvalokam |</l> 
<l>śrīśārṅgapāṇitanayaṃ nikhilāgamajñaṃ</l> 
<l>sarvajñaviṣṇugurumanvahamāśraye'ham || 2 ||</l></lg></p> 
<p><lg><l>śrīmatsāyaṇadugdhābdhikaustubhena mahaujasā |</l> 
<l>kriyate mādhavāryeṇa sarvadarśanasaṃgrahaḥ || 3 ||</l></lg></p> 
<p><lg><l>pūrveṣāmatidustarāṇi sutarāmāloḍya śāstrāṇyasau</l> 
<l>śrīmatsāyaṇamādhavaḥ prabhurupanyāsyatsatāṃ prītaye |</l> 
<l>dūrotsāritamatsareṇa manasā śṛṇvantu tatsajjanā</l> 
<l>mālyaṃ kasya vicitrapuṣparacitaṃ prītyai na saṃjāyate || 4 ||</l></lg></p> 
<pb n="2"> 
<p>atha kathaṃ parameśvarasya niḥśreyasapradatvamabhidhīyate | bṛhaspatima- 
<br/>tānusāriṇā nāstikaśiromaṇinā cārvākeṇa tasya dūrotsārita- 
<br/>tvāt | durucchedaṃ hi cārvākasya ceṣṭitam | prāyeṇa sarvaprāṇina- 
<br/>stāvat -- 
</p> 
<p><lg><l>yāvajjīvaṃ sukhaṃ jīvennāsti mṛtyoragocaraḥ |</l> 
<l>bhasmībhūtasya dehasya punarāgamanaṃ kutaḥ ||</l></lg></p> 
<p> -- iti lokagāthāmanurundhānā nītikāmaśāstrānusāreṇārthakā- 
<br/>māveva puruṣārthau manyamānāḥ pāralaukikamarthamapahnuvānāścārvākamata- 
<br/>manuvartamānā evānubhūyante | ata eva tasya cārvākamatasya lokā- 
<br/>yatamityanvarthamaparaṃ nāmadheyam | 
</p> 
<p>tatra pṛthivyādīni bhūtāni catvāri tattvāni | tebhya eva 
<br/>dehākārapariṇatebhyaḥ kiṇvādibhyo madaśaktivaccaitanyamupajāyate | 
<pb n="3"> 
<p>teṣu vinaṣṭeṣu satsu svayaṃ vinaśyati | tadāhuḥ -- vijñānaghana evai- 
<br/>tebhyo bhūtebhyaḥ samutthāya tānyevānuvinaśyati na pretya saṃjñāsti 
<br/>(bṛ. 2 | 4 | 12) iti | taccaitanyaviśiṣṭadeha evātmā | dehāti- 
<br/>rikta ātmani pramāṇābhāvāt | pratyakṣaikapramāṇavāditayānumānā- 
<br/>deranaṅgīkāreṇa prāmāṇyābhāvāt | aṅganādyāliṅganādijanyaṃ sukha- 
<br/>meva puruṣārthaḥ | na cāsya duḥkhasaṃbhinnatayā puruṣārthatvameva nāstīti 
<br/>mantavyam | avarjanīyatayā prāptasya duḥkhasya parihāreṇa sukhamātra- 
<pb n="4"> 
<br/>syaiva bhoktavyatvāt | tadyathā matsyārthī saśalkānsakaṇṭakānmatsyā- 
<br/>nupādatte sa yāvadādeyaṃ tāvadādāya nivartate | yathā vā dhānyārthī 
<br/>sapalālāni dhānyānyāharati sa yāvadādeyaṃ tāvadādāya nivartate | 
<br/>tasmādduḥkhabhayānnānukūlavedanīyaṃ sukhaṃ tyaktumucitam | na hi mṛgāḥ 
<br/>santīti śālayo nopyante | na hi bhikṣukāḥ santīti sthālyo nādhi- 
<br/>śrīyante | yadi kaścidbhīrurdṛṣṭaṃ sukhaṃ tyajettarhi sa paśuvanmūrkho bhavet | 
<br/>taduktam -- 
</p> 
<p><lg><l>tyājyaṃ sukhaṃ viṣayasaṃgamajanma puṃsāṃ</l> 
<l>duḥkhopasṛṣṭamiti mūrkhavicāraṇaiṣā |</l> 
<l>vrīhīñjihāsati sitottamataṇḍulāḍhyān</l> 
<l>ko nāma bhostuṣakaṇopahitānhitārthī ||</l></lg> iti |</p> 
<p>nanu pāralaukikasukhābhāve bahuvittavyayaśarīrāyāsasādhye'gni- 
<br/>hotrādau vidyāvṛddhāḥ kathaṃ pravartiṣyanta iti cettadapi na pramāṇa- 
<br/>koṭiṃ praveṣṭumīṣṭe | anṛtavyāghātapunaruktadoṣairdūṣitatayā vaidikaṃmanyai- 
<pb n="5"> 
<br/>reva dhūrtabakaiḥ parasparaṃ karmakāṇḍaprāmāṇyavādibhirjñānakāṇḍasya jñā- 
<br/>nakāṇḍaprāmāṇyavādibhiḥ karmakāṇḍasya ca pratikṣiptatvena trayyā 
<br/>dhūrtapralāpamātratvenāgnihotrāderjīvikāmātraprayojanatvāt | tathā 
<br/>cābhāṇakaḥ -- 
</p> 
<p><lg><l>agnihotraṃ trayo vedāstridaṇḍaṃ bhasmaguṇṭhanam |</l> 
<l>buddhipauruṣahīnānāṃ jīviketi bṛhaspatiḥ ||</l></lg> iti |</p> 
<pb n="6"> 
<p>ata eva kaṇṭakādijanyaṃ duḥkhameva narakaḥ | lokasiddho rājā 
<br/>parameśvaraḥ | dehocchedo mokṣaḥ | dehātmavāde ca sthūlo'haṃ kṛśo'haṃ 
<br/>kṛṣṇo'hamityādisāmānādhikaraṇyopapattiḥ | mama śarīramiti vyava- 
<br/>hāro rāhoḥ śira ityādivadaupacārikaḥ | tadetatsarvaṃ samagrāhi -- 
</p> 
<p><lg><l>aṅganāliṅganājjanyasukhameva pumarthatā |</l> 
<l>kaṇṭakādivyathājanyaṃ duḥkhaṃ niraya ucyate || 1 ||</l></lg></p> 
<pb n="7"> 
<p><lg><l>lokasiddho bhavedrājā pareśo nāparaḥ smṛtaḥ |</l> 
<l>dehasya nāśo muktistu na jñānānmuktiriṣyate || 2 ||</l></lg></p> 
<p><lg><l>atra catvāri bhūtāni bhūmivāryanalānilāḥ |</l> 
<l>caturbhyaḥ khalu bhūtebhyaścaitanyamupajāyate || 3 ||</l></lg></p> 
<p><lg><l>kiṇvādibhyaḥ sametebhyo dravyebhyo madaśaktivat |</l> 
<l>ahaṃ sthūlaḥ kṛśo'smīti sāmānādhikaraṇyataḥ || 4 ||</l></lg></p> 
<p><lg><l>dehaḥ sthaulyādiyogācca sa evātmā na cāparaḥ |</l> 
<l>mama deho'yamityuktiḥ saṃbhavedaupacārikī || 5 ||</l></lg> iti |</p> 
<p>syādetat | syādeṣa manoratho yadyanumānādeḥ prāmāṇyaṃ na syāt | 
<br/>asti ca prāmāṇyam | kathamanyathā dhūmopalambhānantaraṃ dhūmadhvaje 
<br/>prekṣāvatāṃ pravṛttirupapadyeta | nadyāstīre phalāni santīti vacanaśra- 
<br/>vaṇasamanantaraṃ phalārthināṃ nadītīre pravṛttiriti | tadetanmanorājya- 
<br/>vijṛmbhaṇam | vyāptipakṣadharmatāśāli hi liṅgaṃ gamakamabhyupagatamanu- 
<br/>mānaprāmāṇyavādibhiḥ | vyāptiścobhayavidhopādhividhuraḥ saṃbandhaḥ | 
<pb n="8"> 
<br/>sa ca sattayā cakṣurādivannāṅgabhāvaṃ bhajate | kiṃ tu jñātatayā | kaḥ 
<br/>khalu jñānopāyo bhavet | na tāvatpratyakṣam | tacca bāhyamāntaraṃ vā- 
<br/>bhimatam | na prathamaḥ | tasya saṃprayuktaviṣayajñānajanakatvena bhavati 
<br/>prasarasaṃbhave'pi bhūtabhaviṣyatostadasaṃbhavena sarvopasaṃhāravatyā vyāpte- 
<br/>rdurjñānatvāt | na ca vyāptijñānaṃ sāmānyagocaramiti mantavyam | 
</p> 
<pb n="9"> 
<p>vyaktyoravinābhāvābhāvaprasaṅgāt | nāpi caramaḥ | antaḥkaraṇasya 
<br/>bahirindriyatantratvena bāhye'rthe svātantryeṇa pravṛttyanupapatteḥ | 
<br/>taduktam -- 
</p> 
<p>cakṣurādyuktaviṣayaṃ paratantraṃ bahirmanaḥ | (ta. vi. 20) iti | 
<br/>nāpyanumānaṃ vyāptijñānopāyaḥ | tatratatrāpyevamityanavasthādauḥsthya- 
<br/>prasaṅgāt | nāpi śabdastadupāyaḥ | kāṇādamatānusāreṇānumāna 
<br/>evāntarbhāvāt | anantarbhāve vā vṛddhavyavahārarūpaliṅgāvagatisā- 
</p> 
<pb n="10"> 
<p>pekṣatayā prāguktadūṣaṇalaṅghanājaṅghālatvāt | dhūmadhūmadhvajayoravinā- 
<br/>bhāvo'stīti vacanamātre manvādivadviśvāsābhāvācca | anupadi- 
<br/>ṣṭāvinābhāvasya puruṣasyārthāntaradarśanenārthāntarānumityabhāve svārthā- 
<br/>numānakathāyāḥ kathāśeṣatvaprasaṅgācca kaiva kathā parārthānumānasya | 
<br/>upamānādikaṃ tu dūrāpāstam | teṣāṃ saṃjñāsaṃjñisaṃbandhādibodhaka- 
<br/>tvenānaupādhikasaṃbandhabodhakatvāsaṃbhavāt | 
</p> 
<p>kiṃ ca -- upādhyabhāvopi duravagamaḥ | upādhīnāṃ pratyakṣatvaniyamā- 
<br/>saṃbhavena pratyakṣāṇāmabhāvasya pratyakṣatve'pyapratyakṣāṇāmabhāvasyāpratya- 
</p> 
<pb n="11"> 
<br/>kṣatayānumānādyapekṣāyāmuktadūṣaṇānativṛtteḥ | api ca sādhanāvyāpa- 
<br/>katve sati sādhyasamavyāptiriti tallakṣaṇaṃ kakṣīkartavyam | taduktam -- 
</p><p><lg><l>avyāptasādhano yaḥ sādhyasamavyāptirucyate sa upādhiḥ |</l> 
<l>śabde'nitye sādhye sakartṛkatvaṃ ghaṭatvamaśravatāṃ ca |</l> 
<l>vyāvartayitumupāttānyatra kramato viśeṣaṇāni trīṇi |</l> 
<l>tasmādidamanavadyaṃ samāsametyādinoktamācāryaiśca ||</l></lg> iti | 
<pb n="12"> 
</p> 
<p>tatra vidhyadhyavasāyapūrvakatvānniṣedhādhyavasāyasyopādhijñāne jāte 
<br/>tadabhāvaviśiṣṭasaṃbandharūpavyāptijñānaṃ vyāptijñānādhīnaṃ copādhijñā- 
<br/>namiti parasparāśrayavajraprahāradoṣo vajralepāyate | tasmāda- 
<br/>vinābhāvasya durbodhatayā nānumānādyavakāśaḥ | dhūmādijñānā- 
<br/>nantaramagnyādijñāne pravṛttiḥ pratyakṣamūlatayā bhrāntyā vā yujyate | 
<br/>kvacitphalapratilambhastu maṇimantrauṣadhādivadyādṛcchikaḥ | atasta- 
<pb n="13"> 
<br/>tsādhyamadṛṣṭādikamapi nāsti | nanvadṛṣṭāniṣṭau jagadvaicitryamā- 
<br/>kasmikaṃ syāditi cet -- na tadbhadram | svabhāvādeva tadupapatteḥ | 
<br/>taduktam -- 
</p> 
<p><lg><l>agniruṣṇo jalaṃ śītaṃ samasparśastathānilaḥ |</l> 
<l>kenedaṃ citritaṃ tasmātsvabhāvāttadvyavasthitiḥ ||</l></lg> iti | 
</p> 
<p>tadetatsarvaṃ bṛhaspatināpyuktam -- 
</p> 
<p><lg><l>na svargo nāpavargo vā naivātmā pāralaukikaḥ |</l> 
<l>naiva varṇāśramādīnāṃ kriyāśca phaladāyikāḥ || 1 ||</l></lg> 
</p> 
<p><lg><l>agnihotraṃ trayo vedāstridaṇḍaṃ bhasmaguṇṭhanam |</l> 
<l>buddhipauruṣahīnānāṃ jīvikā dhātṛnirmitā || 2 ||</l></lg> 
</p> 
<p><lg><l>paśuścennihataḥ svargaṃ jyotiṣṭome gamiṣyati |</l> 
<l>svapitā yajamānena tatra kasmānna hiṃsyate || 3 ||</l></lg> 
</p> 
<p><lg><l>mṛtānāmapi jantūnāṃ śrāddhaṃ cettṛptikāraṇam |</l> 
<l>nirvāṇasya pradīpasya snehaḥ saṃvardhayecchikhām || 4 ||</l></lg> 
<pb n="14"> 
</p> 
<p><lg><l>gacchatāmiha jantūnāṃ vyarthaṃ pātheyakalpanam |</l> 
<l>gehasthakṛtaśrāddhena pathi tṛptiravāritā || 5 ||</l></lg> 
</p> 
<p><lg><l>svargasthitā yadā tṛptiṃ gaccheyustatra dānataḥ |</l> 
<l>prāsādasyoparisthānāmatra kasmānna dīyate || 6 ||</l></lg> 
</p> 
<p><lg><l>yāvajjīvetsukhaṃ jīvedṛṇaṃ kṛtvā ghṛtaṃ pibet |</l> 
<l>bhasmībhūtasya dehasya punarāgamanaṃ kutaḥ || 7 ||</l></lg> 
</p> 
<p><lg><l>yadi gacchetparaṃ lokaṃ dehādeṣa vinirgataḥ |</l> 
<l>kasmādbhūyo na cāyāti bandhusnehasamākulaḥ || 8 ||</l></lg> 
</p> 
<p><lg><l>tataśca jīvanopāyo brāhmaṇairvihitastviha |</l> 
<l>mṛtānāṃ pretakāryāṇi na tvanyadvidyate kvacit || 9 ||</l></lg> 
</p> 
<p><lg><l>trayo vedasya kartāro bhaṇḍadhūrtaniśācarāḥ |</l> 
<l>jarbharīturpharītyādi paṇḍitānāṃ vacaḥ smṛtam || 10 ||</l></lg> 
<pb n="15"> 
</p> 
<p><lg><l>aśvasyātra hi śiśnaṃ tu patnīgrāhyaṃ prakīrtitam |</l> 
<l>bhaṇḍaistadvatparaṃ caiva grāhyajātaṃ prakīrtitam || 11 ||</l></lg> 
</p> 
<p><lg><l>māṃsānāṃ khādanaṃ tadvanniśācarasamīritam ||</l></lg> iti | 
</p> 
<p>tasmādbahūnāṃ prāṇināmanugrahārthaṃ cārvākamatamāśrayaṇīyamiti 
<br/>ramaṇīyam || 
<br/>iti śrīmatsāyaṇamādhavīye sarvadarśanasaṃgrahe cārvākadarśanam || 
<pb n="16"> 
<h1>|| atha bauddhadarśanam || 2 ||</h1> 
</p> 
<p>atra bauddhairabhidhīyate | yadabhyadhāyi -- avinābhāvo durbodha iti 
<br/>tadasādhīyaḥ | tādātmyatadutpattibhyāmavinābhāvasya sujñānatvāt | 
<br/>taduktam -- 
</p> 
<p><lg><l>kāryakāraṇabhāvādvā svabhāvādvā niyāmakāt |</l> 
<l>avinābhāvaniyamo'darśanānna na darśanāt ||</l></lg> (nyā. bi.) iti | 
</p> 
<p>anvayavyatirekāvavinābhāvaniścāyakāviti pakṣe sādhyasādhana- 
<br/>yoravyabhicāro duravadhāraṇo bhavet | bhūte bhaviṣyati vartamāne cānu- 
<br/>palabhyamānerthe vyabhicāraśaṅkāyā anivāraṇāt | nanu tathāvidhasthale 
<br/>tāvake'pi mate vyabhicāraśaṅkā duṣparihareti cet -- maivaṃ vocaḥ | vi- 
<br/>nāpi kāraṇaṃ kāryamutpadyatāmityevaṃvidhāyāḥ śaṅkāyā vyāghātāva- 
<br/>dhikatayā nivṛttatvāt | tadeva hyāśaṅkyeta yasminnāśaṅkyamāne vyāghā- 
<pb n="17"> 
<br/>tādayo nāvatareyuḥ | taduktam -- vyāghātāvadhirāśaṅkā (kusu. 3 | 7) 
<br/>iti | tasmāttadutpattiniścayenāvinābhāvo niścīyate | tadutpattini- 
<br/>ścayaśca kāryahetvoḥ pratyakṣopalambhānupalambhapañcakanibandhanaḥ | kārya- 
<br/>syotpatteḥ prāganupalambhaḥ kāraṇopalambhe satyupalambhaḥ upalabdhasya 
<br/>paścātkāraṇānupalambhādanupalambhaḥ iti pañcakāraṇyā dhūmadhūmadhvaja- 
<br/>yoḥ kāryakāraṇabhāvo niścīyate | tathā tādātmyaniścayenāpyavinā- 
<br/>bhāvo niścīyate | yadi śiṃśapā vṛkṣatvamatipatetsvātmānameva jahyā- 
<br/>diti vipakṣe bādhakapravṛtteḥ | apravṛtte tu bādhake bhūyaḥ sahabhāvopa- 
<br/>lambhepi vyabhicāraśaṅkāyāḥ ko nivārayitā | śiṃśapāvṛkṣayośca 
<br/>tādātmyaniścayo vṛkṣoyaṃ śiṃśapeti sāmānādhikaraṇyabalādupapa- 
<br/>dyate | na hyatyantābhede tatsaṃbhavati | paryāyatvena yugapatprayogāyo- 
<pb n="18"> 
<br/>gāt | nāpyatyantabhede | gavāśvayoranupalambhāt | tasmātkāryātmānau 
<br/>kāraṇātmānāvanumāpayata iti siddham | 
</p> 
<p>yadi kaścitprāmāṇyamanumānasya nāṅgīkuryāttaṃ prati brūyāt | 
<br/>anumānaṃ pramāṇaṃ na bhavatītyetāvanmātramucyate tatra na kiṃcana sādha- 
<br/>namupanyasyata upanyasyate vā | na prathamaḥ | aśiraskavacanasyopanyāse 
<br/>sādhyāsiddheḥ | 
</p> 
<p><lg><l>ekākinī pratijñā hi pratijñātaṃ na sādhayet |</l></lg> 
<br/>iti nyāyāt | nāpi caramaḥ | anumānaṃ pramāṇaṃ na bhavatīti bruvā- 
<br/>ṇena vacanapramāṇamanabhyupagacchatā tvayā svaparakīyaśāstre prāmāṇye- 
<br/>nopagṛhītasya vacanasyopanyāse mama mātā vandhyetivadvyāghātāpā- 
<br/>tāt | kiṃ ca pramāṇatadābhāsavyavasthāpanaṃ tatsamānajātīyatvāditi 
<pb n="19"> 
<br/>vadatā bhavataiva svīkṛtaṃ svabhāvānumānam | paragatā vipratipattistu 
<br/>vacanaliṅgeneti bruvatā kāryaliṅgakamanumānam | anupalabdhyā 
<br/>kaṃcidarthaṃ pratiṣedhayatānupalabdhiliṅgakamanumānam | tathā coktaṃ 
<br/>tathāgataiḥ -- 
</p> 
<p><lg><l>pramāṇāntarasāmānyasthiteranyadhiyo gateḥ |</l> 
<l>pramāṇāntarasadbhāvaḥ pratiṣedhācca kasyacit ||</l></lg> iti | 
<br/>parākrāntaṃ cātra sūribhiriti granthabhūyastvabhayāduparamyate | 
</p> 
<p>te ca bauddhāścaturvidhayā bhāvanayā paramapuruṣārthaṃ kathayanti | te ca 
<br/>mādhyamikayogācārasautrāntikavaibhāṣikasaṃjñābhiḥ prasiddhā bauddhā 
<br/>yathākramaṃ sarvaśūnyatvabāhyārthaśūnyatvabāhyārthānumeyatvabāhyārthapratyakṣa- 
<br/>tvavādānātiṣṭhante | yadyapi bhagavānbuddha eka eva bodhayitā tathāpi 
<br/>boddhavyānāṃ buddhibhedāccāturvidhyam | yathā gatostamarka ityukte jāra- 
<br/>caurānūcānādayaḥ sveṣṭānusāreṇābhisaraṇaparasvaharaṇasadācaraṇādi- 
<br/>samayaṃ budhyante | sarvaṃ kṣaṇikaṃ kṣaṇikaṃ duḥkhaṃ duḥkhaṃ svalakṣaṇaṃ svala- 
<br/>kṣaṇaṃ śūnyaṃ śūnyamiti bhāvanācatuṣṭayamupadiṣṭaṃ draṣṭavyam | tatra kṣaṇi- 
<pb n="20"> 
<br/>katvaṃ nīlādikṣaṇānāṃ sattvenānumātavyaṃ yatsattatkṣaṇikaṃ yathā jala- 
<br/>dharapaṭalaṃ santaścāmī bhāvā iti | na cāyamasiddho hetuḥ | arthakriyā- 
<br/>kāritvalakṣaṇasya sattvasya nīlādikṣaṇānāṃ pratyakṣasiddhatvāt | vyāpa- 
<br/>kavyāvṛttyā vyāpyavyāvṛttiriti nyāyena vyāpakakramākramavyāvṛttāva- 
<br/>kṣaṇikātsattvavyāvṛtteḥ siddhatvācca | taccārthakriyākāritvaṃ kramākra- 
<br/>mābhyāṃ vyāptam | na ca kramākramābhyāmanyaḥ prakāraḥ saṃbhavati | 
</p> 
<p><lg><l>parasparavirodhe hi na prakārāntarasthitiḥ |</l> 
<l>naikatāpi viruddhānāmuktimātravirodhataḥ ||</l></lg> (kusu. 3 | 8) 
<br/>iti nyāyena vyāghātasyodbhaṭatvāt | tau ca kramākramau sthāyinaḥ 
<br/>sakāśādvyāvartamānāvarthakriyāmapi vyāvartayantau kṣaṇikatvapakṣa eva 
<br/>sattvaṃ vyavasthāpayata iti siddham | 
</p> 
<p>nanvakṣaṇikasyārthakriyākāritvaṃ kiṃ na syāditi cet -- tadayuktam | 
<br/>vikalpāsahatvāt | tathā hi -- vartamānārthakriyākaraṇakāletītā- 
<br/>nāgatayoḥ kimarthakriyayoḥ sthāyinaḥ sāmarthyamasti no vā | ādye 
<br/>tayoranirākaraṇaprasaṅgaḥ | samarthasya kṣepāyogāt | yadyadā yatkaraṇasa- 
<pb n="21"> 
<br/>marthaṃ tattadā tatkarotyeva yathā sāmagrī svakāryaṃ samarthaścāyaṃ bhāva 
<br/>iti prasaṅgānumānācca | dvitīye kadāpi na kuryāt | sāmarthyamātrā- 
<br/>nubandhitvādarthakriyākāritvasya | yadyadā yanna karoti tattadā tatrā- 
<br/>samarthaṃ yathā hi śilāśakalamaṅkure | na caiṣa vartamānārthakriyākaraṇa- 
<br/>kāle vṛttavartiṣyamāṇe arthakriye karotīti tadviparyayācca | nanu krama- 
<br/>vatsahakārilābhātsthāyinotītānāgatayoḥ krameṇa karaṇamupapadyata 
<br/>iti cet -- tatredaṃ bhavānpṛṣṭo vyācaṣṭām | sahakāriṇaḥ kiṃ bhāvasyo- 
<br/>pakurvanti na vā | na cennāpekṣaṇīyāste | akiṃcitkurvatāṃ teṣāṃ tāda- 
<br/>rthyāyogāt | atha bhāvastaiḥ sahakāribhiḥ sahaiva kāryaṃ karotīti 
<br/>svabhāva iti cet | aṅga tarhi sahakāriṇo na jahyāt | pratyuta palāya- 
<br/>mānānapi gale pāśena baddhvā kṛtyaṃ kāryaṃ kuryāt | svabhāvasyānapā- 
<br/>yāt | upakārakatvapakṣe soyamupakāraḥ kiṃ bhāvādbhidyate na vā | 
<pb n="22"> 
<br/>bhedapakṣa āgantukasyaiva tasya kāraṇatvaṃ syāt | na bhāvasyākṣaṇikasya | 
<br/>āgantukātiśayānvayavyatirekānuvidhāyitvātkāryasya | taduktam -- 
</p> 
<p><lg><l>varṣātapābhyāṃ kiṃ vyomnaścarmaṇyasti tayoḥ phalam |</l> 
<l>carmopamaścetsonityaḥ khatulyaścedasatphalaḥ ||</l></lg> iti | 
</p> 
<p>kiṃ ca sahakārijanyotiśayaḥ kimatiśayāntaramārabhate na vā | 
<br/>ubhayathāpi prāguktadūṣaṇapāṣāṇavarṣaṇaprasaṅgaḥ | atiśayāntarārambhapakṣe 
<pb n="23"> 
<br/>bahumukhānavasthādauḥsthyamapi syāt | atiśaye janayitavye saha- 
<br/>kāryantarāpekṣāyāṃ tatparamparāpāta ityekānavasthāstheyā | tathā 
<br/>sahakāribhiḥ salilapavanādibhiḥ padārthasārthairādhīyamāne bījasyā- 
<br/>tiśaye bījamutpādakamabhyupeyam | aparathā tadabhāvepyatiśayaḥ 
<br/>prādurbhavet | bījaṃ cātiśayamādadhānaṃ sahakārisāpekṣamevādhatte | 
<br/>anyathā sarvadopakārāpattāvaṅkurasyāpi sadodayaḥ prasajyeta | tasmāda- 
<br/>tiśayārthamapekṣyamāṇaiḥ sahakāribhiratiśayāntaramādheyaṃ bīje | tasmi- 
<br/>nnapyupakāre pūrvanyāyena sahakārisāpekṣasya bījasya janakatve saha- 
<br/>kārisaṃpādyabījagatātiśayānavasthā prathamā vyavasthitā | athopa- 
<br/>kāraḥ kāryārthamapekṣyamāṇopi bījādinirapekṣaṃ kāryaṃ janayati 
<br/>tatsāpekṣaṃ vā | prathame bījāderahetutvamāpatet | dvitīyepekṣyamā- 
<br/>ṇena bījādinopakāretiśaya ādheyaḥ | evaṃ tatra tatrāpīti bījā- 
<br/>dijanyātiśayaniṣṭhātiśayaparamparāpāta iti dvitīyānavasthā sthirā 
<br/>bhavet | evamapekṣyamāṇenopakāreṇa bījādau dharmiṇyupakārāntaramādhe- 
<br/>yamityupakārādheyabījāśrayātiśayaparamparāpāta iti tṛtīyānavasthā 
<br/>duravasthā syāt | atha bhāvādabhinnotiśayaḥ sahakāribhirādhīyata 
<pb n="24"> 
<br/>ityabhyupagamyate tarhi prācīno bhāvonatiśayātmā nivṛttonyaścāti- 
<br/>śayātmā kurvadrūpādipadavedanīyo jāyata iti phalitaṃ mamāpi mano- 
<br/>rathadrumeṇa | tasmātkrameṇākṣaṇikasyārthakriyā durghaṭā | 
</p> 
<p>nāpyakrameṇa ghaṭate | vikalpāsahatvāt | tathā hi | yugapatsa- 
<br/>kalakāryakaraṇasamarthaḥ svabhāvastaduttarakālamanuvartate na vā | prathame 
<br/>tatkālavatkālāntarepi tāvatkāryakaraṇamāpatet | dvitīye sthāyi- 
<br/>tvavṛttyāśā mūṣikabhakṣitabījādāvaṅkurādijananaprārthanāmanuharet | 
<br/>yadviruddhadharmādhyastaṃ tannānā yathā śītoṣṇe | viruddhadharmādhyasta- 
<br/>ścāyamiti jaladhare pratibandhasiddhiḥ | na cāyamasiddho hetuḥ | 
<br/>sthāyini kālabhedena sāmarthyāsāmarthyayoḥ prasaṅgatadviparyayasiddha- 
<br/>tvāt | tatrāsāmarthyasādhakau prasaṅgatadviparyayau prāguktau | sāmarthya- 
<pb n="25"> 
<br/>sādhakāvabhidhīyete | yadyadā yajjananāsamarthaṃ tattadā tanna karoti 
<br/>yathā śilāśakalamaṅkuram | asamarthaścāyaṃ vartamānārthakriyākaraṇakā- 
<br/>letītānāgatayorarthakriyayoriti prasaṅgaḥ | yadyadā yatkaroti tattadā 
<br/>tatra samarthaṃ yathā sāmagrī svakārye | karoti cāyamatītānāgatakāle 
<br/>tatkālavartinyāvarthakriye bhāva iti prasaṅgavyatyayo viparyayaḥ | 
<br/>tasmādvipakṣe kramayaugapadyavyāvṛttyā vyāpakānupalambhenādhigatavyati- 
<br/>rekavyāptikaṃ prasaṅgatadviparyayabalādgṛhītānvayavyāptikaṃ ca sattvaṃ kṣaṇi- 
<pb n="26"> 
<br/>katvapakṣa eva vyavasthāsyatīti siddham | taduktaṃ jñānaśriyā -- 
</p> 
<p><lg><l>yatsattatkṣaṇikaṃ yathā jaladharaḥ santaśca bhāvā amī</l> 
<l>sattā śaktirihārthakarmaṇi miteḥ siddheṣu siddhā na sā |</l> 
<l>nāpyekaiva vidhānyathā parakṛtenāpi kriyādirbhaved</l> 
<l>dvedhāpi kṣaṇabhaṅgasaṃgatirataḥ sādhye ca viśrāmyati ||</l></lg> iti | 
</p> 
<p>na ca kaṇabhakṣākṣacaraṇādipakṣakakṣīkāreṇa sattāsāmānyayogi- 
<br/>tvameva sattvamiti mantavyam | sāmānyaviśeṣasamavāyānāmasattvapra- 
<br/>saṅgāt | na ca tatra svarūpasattānibandhanaḥ sadvyavahāraḥ | prayojaka- 
<br/>gauravāpatteḥ | anugatatvānanugatatvavikalpaparāhateśca | sarṣapamahīdha- 
<br/>rādiṣu vilakṣaṇeṣu kṣaṇeṣvanugatasyākārasya maṇiṣu sūtravadbhūta- 
<br/>gaṇeṣu guṇavaccāpratibhāsanācca | kiṃ ca sāmānyaṃ sarvagataṃ svāśraya- 
<pb n="27"> 
<br/>sarvagataṃ vā | prathame sarvavastusaṃkaraprasaṅgaḥ | apasiddhāntāpattiśca | 
<br/>yataḥ proktaṃ praśastapādena svaviṣayasarvagatamiti | kiṃ ca vidyamāne 
<br/>ghaṭe vartamānaṃ sāmānyamanyatra jāyamānena saṃbadhyamānaṃ tasmādāgaccha- 
<br/>tsaṃbadhyate anāgacchadvā | ādye dravyatvāpattiḥ | dvitīye saṃbandhānu- 
<br/>papattiḥ | kiṃ ca vinaṣṭe ghaṭe sāmānyamavatiṣṭhate vinaśyati sthānāntaraṃ 
<br/>gacchati vā | prathame nirādhāratvāpattiḥ | dvitīye nityatvavācoyuktya- 
<br/>yuktiḥ | tṛtīye dravyatvaprasaktiḥ | ityādidūṣaṇagrahagrastatvātsāmānya- 
<br/>maprāmāṇikam | taduktam -- 
</p> 
<p><lg><l>anyatra vartamānasya tatonyasthānajanmani |</l> 
<l>tasmādacalataḥ sthānādvṛttirityatiyuktatā ||</l></lg> 
</p> 
<p><lg><l>yatrāsau vartate bhāvastena saṃbadhyate na tu |</l> 
<l>taddeśinaṃ ca vyāpnoti kimapyetanmahādbhutam ||</l></lg> 
</p> 
<p><lg><l>na yāti na ca tatrāsīdasti paścānna cāṃśavat |</l> 
<l>jahāti pūrvaṃ nādhāramaho vyasanasaṃtatiḥ ||</l></lg> iti | 
<pb n="28"> 
<br/>anuvṛttapratyayaḥ kimālambana iti cet -- aṅga, anyāpohālambana 
<br/>eveti saṃtoṣṭavyamāyuṣmatetyalamatiprasaṅgena | 
</p> 
<p>sarvasya saṃsārasya duḥkhātmakatvaṃ sarvatīrthakarasaṃmatam | anyathā 
<br/>tannivivṛtsūnāṃ teṣāṃ tannivṛttyupāye pravṛttyanupapatteḥ | tasmātsarvaṃ 
<br/>duḥkhaṃ duḥkhamiti bhāvanīyam | nanu kiṃvaditi pṛṣṭe dṛṣṭāntaḥ kathanīya 
<br/>iti cet -- maivam | svalakṣaṇānāṃ kṣaṇānāṃ kṣaṇikatayā sālakṣaṇyābhāvā- 
<br/>detena sadṛśamaparamiti vaktumaśakyatvāt | tataḥ svalakṣaṇaṃ svalakṣaṇa- 
<br/>miti bhāvanīyam | evaṃ śūnyaṃ śūnyamityapi bhāvanīyam | svapne jāgaraṇe 
<br/>ca na mayā dṛṣṭamidaṃ rajatādīti viśiṣṭaniṣedhasyopalambhāt | yadi 
<pb n="29"> 
<br/>dṛṣṭaṃ sattadā tadviśiṣṭasya darśanasyedaṃtāyā adhiṣṭhānasya ca tasminnadhya- 
<br/>stasya rajatatvādestatsaṃbandhasya ca samavāyādeḥ sattvaṃ syāt | na 
<br/>caitadiṣṭaṃ kasyacidvādinaḥ | na cārdhajaratīyamucitam | na hi kukkuṭyā 
<br/>eko bhāgaḥ pākāyāparo bhāgaḥ prasavāya kalpyatāmiti kalpyate | 
<br/>tasmādadhyastādhiṣṭhānatatsaṃbandhadarśanadraṣṭṛṛṇāṃ madhya ekasyānekasya vā 
<br/>asattve niṣedhaviṣayatvena sarvasyāsattvaṃ balādāpatediti bhagavatopa- 
<br/>diṣṭe mādhyamikāstāvaduttamaprajñā itthamacīkathan -- bhikṣupādaprasāraṇa- 
<br/>nyāyena kṣaṇabhaṅgādyabhidhānamukhena sthāyitvānukūlavedanīyatvānugata- 
<br/>tvasarvasatyatvabhramavyāvartanena sarvaśūnyatāyāmeva paryavasānam | ata- 
<br/>stattvaṃ sadasadubhayānubhayātmakacatuṣkoṭivinirmuktaṃ śūnyameva | tathā 
<br/>hi | yadi ghaṭādeḥ sattvaṃ svabhāvastarhi kārakavyāpāravaiyarthyam | asattvaṃ 
<br/>svabhāva iti pakṣe prācīna eva doṣaḥ prāduḥṣyāt | yathoktam -- 
</p> 
<p><lg><l>na sataḥ kāraṇāpekṣā vyomāderiva yujyate |</l> 
<l>kāryasyāsaṃbhavī hetuḥ khapuṣpāderivāsataḥ ||</l></lg> iti | 
<br/>virodhāditarau pakṣāvanupapannau | taduktaṃ bhagavatā laṅkāvatāre -- 
</p> 
<p><lg><l>buddhyā vivicyamānānāṃ svabhāvo nāvadhāryate |</l> 
<l>ato nirabhilapyāste niḥsvabhāvāśca darśitāḥ ||</l></lg> iti | 
</p> 
<p><lg><l>idaṃ vastubalāyātaṃ yadvadanti vipaścitaḥ |</l> 
<l>yathā yathārthāścintyante viśīryante tathā tathā ||</l></lg> iti ca | 
<br/>na kvacidapi pakṣe vyavatiṣṭhata ityarthaḥ | dṛṣṭārthavyavahāraśca svapnavya- 
<br/>vahāravatsaṃvṛtyā saṃgacchate | ata evoktam -- 
<pb n="30"> 
</p> 
<p><lg><l>parivrāṭkāmukaśunāmekasyāṃ pramadātanau |</l> 
<l>kuṇapaḥ kāminī bhakṣya iti tisro vikalpanāḥ ||</l></lg> iti | 
<br/>tadevaṃ bhāvanācatuṣṭayavaśānnikhilavāsanānivṛttau paranirvāṇaṃ śūnya- 
<br/>rūpaṃ setsyatīti vayaṃ kṛtārthāḥ nāsmākamupadeśyaṃ kiṃcidastīti | 
<br/>śiṣyaistāvadyogaścācāraśceti dvayaṃ karaṇīyam | tatrāprāptasyārthasya 
<br/>prāptaye paryanuyogo yogaḥ | gurūktasyārthasyāṅgīkaraṇamācāraḥ | gurū- 
<br/>ktasyāṅgīkaraṇāduttamāḥ paryanuyogasyākaraṇādadhamāśca | atasteṣāṃ 
<br/>mādhyamikā iti prasiddhiḥ | 
</p> 
<p>gurūktaṃ bhāvanācatuṣṭayaṃ bāhyārthasya śūnyatvaṃ cāṅgīkṛtyāntarasya 
<br/>śūnyatvaṃ cāṅgīkṛtaṃ kathamiti paryanuyogasya karaṇātkeṣāṃcidyogācā- 
<br/>raprathā | eṣā hi teṣāṃ paribhāṣā -- svayaṃvedanaṃ tāvadaṅgīkāryam | anyathā 
<br/>jagadāndhyaṃ prasajyeta | tatkīrtitaṃ dharmakīrtinā -- 
</p> 
<p><lg><l>apratyakṣopalambhasya nārthadṛṣṭiḥ prasidhyati |</l></lg> iti | 
<br/>bāhyaṃ grāhyaṃ nopapadyata eva | vikalpānupapatteḥ | artho jñānagrāhyo 
<br/>bhavannutpanno bhavati anutpanno vā | na pūrvaḥ | utpannasya sthityabhā- 
<br/>vāt | nāparaḥ | anutpannasyāsattvāt | atha manyethāḥ atīta evārtho 
<br/>jñānagrāhyastajjanakatvāditi tadapi bālabhāṣitam | vartamānatā- 
<br/>vabhāsavirodhāt | indriyāderapi jñānajanakatvena grāhyatvaprasaṅgācca | 
<br/>kiṃ ca grāhyaḥ kiṃ paramāṇurūporthovayavirūpo vā | na caramaḥ | kṛtsnai- 
<br/>kadeśavikalpādinā tannirākaraṇāt | na prathamaḥ | atīndriyatvāt | 
<br/>ṣaṭkena yugapadyogasya bādhakatvācca | yathoktam -- 
<pb n="31"> 
</p> 
<p><lg><l>ṣaṭkena yugapadyogātparamāṇoḥ ṣaḍaṃśatā |</l> 
<l>teṣāmapyekadeśatve piṇḍaḥ syādaṇumātrakaḥ ||</l></lg> iti | 
<br/>tasmātsvavyatiriktagrāhyavirahāttadātmikā buddhiḥ svayameva svātmarū- 
<br/>paprakāśikā prakāśavaditi siddham | taduktam -- 
</p> 
<p><lg><l>nānyonubhāvyo buddhyāsti tasyā nānubhavo'paraḥ |</l> 
<l>grāhyagrāhakavaidhuryātsvayaṃ saiva prakāśate ||</l></lg> iti | 
<br/>grāhyagrāhakayorabhedaścānumātavyaḥ | yadvedyate yena vedanena tattato 
<br/>na bhidyate yathā jñānenātmā | vedyante taiśca nīlādayaḥ | bhede hi 
<br/>satyadhunānenārthasya saṃbandhitvaṃ na syāt | tādātmyasya niyamahe- 
<pb n="32"> 
<br/>torabhāvāt | tadutpatteraniyāmakatvāt | yaścāyaṃ grāhyagrāhakasaṃvi- 
<br/>ttīnāṃ pṛthagavabhāsaḥ sa ekasmiṃścandramasi dvitvāvabhāsa iva bhramaḥ | 
<br/>atrāpyanādiravicchinnapravāhā bhedavāsanaiva nimittam | yathoktam -- 
</p> 
<p><lg><l>sahopalambhaniyamādabhedo nīlataddhiyoḥ |</l> 
<l>bhedaśca bhrāntivijñānairdṛśyetendāvivādvaye ||</l></lg> iti | 
</p> 
<p><lg><l>avibhāgopi buddhyātmā viparyāsitadarśanaiḥ |</l> 
<l>grāhyagrāhakasaṃvittibhedavāniva lakṣyate ||</l></lg> iti ca | 
<br/>na ca rasavīryavipākādi samānamāśāmodakopārjitamodakānāṃ syā- 
<br/>diti veditavyam | vastuto vedyavedakākāravidhurāyā api buddhervya- 
<pb n="33"> 
<br/>vahartṛparijñānānurodhena vibhinnagrāhyagrāhakākārarūpavattayā timirā- 
<br/>dyupahatākṣṇāṃ keśoṇḍukanāḍījñānabhedavadanādyupaplavavāsanāsāmarthyā- 
<br/>dvyavasthopapatteḥ paryanuyogāyogāt | yathoktam -- 
</p> 
<p><lg><l>avedyavedakākārā yathā bhrāntairnirīkṣyate |</l> 
<l>vibhaktalakṣaṇagrāhyagrāhakākāraviplavā ||</l></lg> 
</p> 
<p><lg><l>tathā kṛtavyavastheyaṃ keśādijñānabhedavat |</l> 
<l>yadā tadā na saṃcodyā grāhyagrāhakalakṣaṇā ||</l></lg> iti | 
<br/>tasmādbuddhirevānādivāsanāvaśādanekākārāvabhāsata iti siddham | 
<br/>tataśca prāguktabhāvanāpracayabalānnikhilavāsanocchedavigalitavivi- 
<br/>dhaviṣayākāropaplavaviśuddhavijñānodayo mahodaya iti | 
</p> 
<p>anye tu manyante | yathoktaṃ bāhyaṃ vastujātaṃ nāstīti tadayuktam | 
<br/>pramāṇābhāvāt | na ca sahopalambhaniyamaḥ pramāṇamiti vaktavyam | 
<br/>vedyavedakayorabhedasādhakatvenābhimatasya tasyāprayojakatvena saṃdigdha- 
<pb n="34"> 
<br/>vipakṣavyāvṛttikatvāt | nanu bhede sahopalambhaniyamātmakaṃ sādhanaṃ 
<br/>na syāditi cenna | jñānasyāntarmukhatayā jñeyasya bahirmukhatayā ca bhedena 
<br/>pratibhāsamānatvāt | ekadeśatvaikakālatvalakṣaṇasahatvaniyamāsaṃbha- 
<br/>vācca | kiṃ ca nīlādyarthasya jñānākāratvehamiti pratibhāsaḥ syāt | 
<br/>na tvidamiti pratipattiḥ | pratyayādavyatirekāt | athocyate jñānasva- 
<br/>rūpopi nīlākāro bhrāntyā bahirvadbhedena pratibhāsata iti na ca tatrā- 
<br/>hamullekha iti | tathoktam -- 
<pb n="35"> 
</p> 
<p><lg><l>paricchedāntarādyoyaṃ bhāgo bahiriva sthitaḥ |</l> 
<l>jñānasyābhedino bhedapratibhāsopyupaplavaḥ ||</l></lg> iti | 
</p> 
<p><lg><l>yadantarjñeyatattvaṃ tadbahirvadavabhāsate |</l></lg> iti ca | 
<br/>tadayuktam | bāhyārthābhāve tadvyutpattirahitatayā bahirvadityupamā- 
<br/>nokterayukteḥ | na hi vasumitro vandhyāputravadavabhāsata iti prekṣā- 
<br/>vānācakṣīta | bhedapratibhāsasya bhrāntatve'bhedapratibhāsasya prāmāṇyaṃ 
<br/>tatprāmāṇye ca bhedapratibhāsasya bhrāntatvamiti parasparāśrayaprasaṅgācca | 
<br/>avisaṃvādānnīlatādikameva saṃvidānā bāhyamevopādadate jagatyupe- 
<br/>kṣante cāntaramiti vyavasthādarśanācca | evaṃ cāyamabhedasādhako hetu- 
<br/>rgomayapāyasīyanyāyavadābhāsatāṃ bhajet | ato bahirvaditi vadatā 
<pb n="36"> 
<br/>bāhyaṃ grāhyameveti bhāvanīyamiti bhavadīya eva bāṇo bhavantaṃ praharet | 
</p> 
<p>nanu jñānādbhinnakālasyārthasya grāhyatvamanupapannamiti cet -- tadanu- 
<br/>papannam | indriyasaṃnikṛṣṭasya viṣayasyotpādye jñāne svākārasamarpaka- 
<br/>tayā samarpitena cākāreṇa tasyārthasyānumeyatopapaḥtte | ata eva 
<br/>paryanuyogaparihārau samagrāhiṣātām -- 
</p> 
<p><lg><l>bhinnakālaṃ kathaṃ grāhyamiti cedgrāhyatāṃ viduḥ |</l> 
<l>hetutvameva ca vyakterjñānākārārpaṇakṣamam ||</l></lg> iti | 
<br/>tathā ca yathā puṣṭyā bhojanamanumīyate yathā ca bhāṣayā deśaḥ yathā 
<br/>vā saṃbhrameṇa snehaḥ tathā jñānākāreṇa jñeyamanumeyam | taduktam -- 
</p> 
<p><lg><l>arthena ghaṭayatyenāṃ na hi muktvārtharūpatām |</l> 
<l>tasmātprameyādhigateḥ pramāṇaṃ meyarūpatā ||</l></lg> iti | 
<br/>na hi vittisattaiva tadvedanā yuktā | tasyāḥ sarvatrāviśeṣāt | tāṃ 
<pb n="37"> 
<br/>tu sārūpyamāviśatsarūpayituṃ ghaṭayediti ca | tathā bāhyārthasadbhāve 
<br/>prayogaḥ -- ye yasminsatyapi kādācitkāste sarve tadatiriktasāpekṣāḥ | 
<br/>yathā-avivakṣati ajigamiṣati mayi vacanagamanapratibhāsā viva- 
<br/>kṣujigamiṣupuruṣāntarasaṃtānasāpekṣāḥ | tathā ca vivādādhyāsitāḥ 
<br/>pravṛttipratyayāḥ satyapyālayavijñāne kadācideva nīlādyullekhina iti | 
<br/>tatrālayavijñānaṃ nāmāhamāspadaṃ vijñānam | nīlādyullekhi ca vijñānaṃ 
<br/>pravṛttivijñānam | yathoktam -- 
</p> 
<p><lg><l>tatsyādālayavijñānaṃ yadbhavedahamāspadam |</l> 
<l>tatsyātpravṛttivijñānaṃ yannīlādikamullikhet ||</l></lg> iti | 
<br/>tasmādālayavijñānasaṃtānātiriktaḥ kādācitkapravṛttivijñānaheturbā- 
<br/>hyortho grāhya eva na vāsanāparipākapratyayakādācitkatvātkadā- 
<br/>cidutpāda iti veditavyam | 
</p> 
<p>vijñānavādinaye hi vāsanā nāmaikasaṃtānavartināmālayavijñānānāṃ 
<pb n="38"> 
<br/>tattatpravṛttivijñānajananaśaktiḥ | tasyāśca svakāryotpādaṃ pratyābhimukhyaṃ 
<br/>paripākaḥ | tasya ca pratyayaḥ kāraṇaṃ svasaṃtānavartipūrvakṣaṇaḥ kakṣī- 
<br/>kriyate | saṃtānāntaranibandhanatvānaṅgīkārāt | tataśca pravṛttivijñāna- 
<br/>janakālayavijñānavartivāsanāparipākaṃ prati sarvepyālayavijñānava- 
<br/>rtinaḥ kṣaṇāḥ samarthā eveti vaktavyam | na cedekopi na samarthaḥ syāt | 
<br/>ālayavijñānasaṃtānavartitvāviśeṣāt | sarve samarthā iti pakṣe 
<br/>kālakṣepānupapattiḥ | tataśca kādācitkatvanirvāhāya śabdasparśa- 
<br/>rūparasagandhaviṣayāḥ sukhādiviṣayāḥ ṣaḍapi pratyayāścaturaḥ pratyayā- 
<pb n="39"> 
<br/>npratītyotpadyanta iti catureṇānicchatāpyacchamatinā svānubhava- 
<br/>manācchādya paricchettavyam | 
</p> 
<p>te catvāraḥ pratyayāḥ prasiddhā ālambanasamanantarasahakāryadhipa- 
<br/>tirūpāḥ | tatra jñānapadavedanīyasya nīlādyavabhāsasya cittasya nīlā- 
<br/>dālambanapratyayānnīlākāratā bhavati | samanantarapratyayātprācīnajñā- 
<br/>nādbodharūpatā | sahakāripratyayādālokātspaṣṭatā | cakṣuṣodhipati- 
<br/>pratyayādviṣayagrahaṇapratiniyamaḥ | uditasya jñānasya rasādisādhāraṇye 
<br/>prāpte niyāmakaṃ cakṣuradhipatirbhavitumarhati | loke niyāmakasyādhipa- 
<br/>titvopalambhāt | evaṃ cittacaittātmakānāṃ sukhādīnāṃ catvāri 
<br/>kāraṇāni draṣṭavyāni | soyaṃ cittacaittātmakaḥ skandhaḥ pañcavidho 
<br/>rūpavijñānavedanāsaṃjñāsaṃskārasaṃjñakaḥ | tatra rūpyanta ebhirviṣayā 
<pb n="40"> 
<br/>iti rūpyanta iti ca vyutpattyā saviṣayāṇīndriyāṇi rūpaskandhaḥ | 
<br/>ālayavijñānapravṛttivijñānapravāho vijñānaskandhaḥ | prāguktaska- 
<br/>ndhadvayasaṃbandhajanyaḥ sukhaduḥkhādipratyayapravāho vedanāskandhaḥ | 
<br/>gaurityādiśabdollekhisaṃvitpravāhaḥ saṃjñāskandhaḥ | vedanāskandhani- 
<br/>bandhanā rāgadveṣādayaḥ kleśā upakleśāśca madamānādayo dharmādharmau 
<br/>ca saṃskāraskandhaḥ | 
</p> 
<p>tadidaṃ sarvaṃ duḥkhaṃ duḥkhāyatanaṃ duḥkhasādhanaṃ ceti bhāvayitvā 
<br/>tannirodhopāyaṃ tattvajñānaṃ saṃpādayet | ata evoktaṃ duḥkhasamudāya- 
<br/>nirodhamārgāścatvāra āryabuddhasyābhimatāni tattvāni | tatra duḥkhaṃ 
<br/>prasiddham | samudāyo duḥkhakāraṇam | taddvividhaṃ pratyayopanibandhano 
<br/>hetūpanibandhanaśca | tatra pratyayopanibandhanasya saṃgrāhakaṃ sūtram -- ‘idaṃ 
<pb n="41"> 
<br/>pratyayaphalam’ iti | idaṃ kāryaṃ ye anye hetavaḥ pratyayanti gacchanti 
<br/>teṣāmayamānānāṃ hetūnāṃ bhāvaḥ pratyayatvaṃ kāraṇasamavāyaḥ, tanmātrasya 
<br/>phalaṃ na cetanasya kasyaciditi sūtrārthaḥ | yathā bījaheturaṅkuro 
<br/>dhātūnāṃ ṣaṇṇāṃ samavāyājjāyate | tatra pṛthivīdhāturaṅkurasya kāṭhinyaṃ 
<br/>gandhaṃ ca janayati | abdhātuḥ snehaṃ rasaṃ ca janayati | tejodhātū 
<br/>rūpamauṣṇyaṃ ca | vāyudhātuḥ sparśanaṃ calanaṃ ca | ākāśadhāturavakāśaṃ 
<br/>śabdaṃ ca | ṛtudhāturyathāyogaṃ pṛthivyādikam | hetūpanibandhanasya ca 
<br/>saṃgrāhakaṃ sūtram -- ‘utpādādvā tathāgatānāmanutpādādvā sthitaivaiṣāṃ 
<br/>dharmāṇāṃ dharmatā dharmasthititā dharmaniyāmakatā ca pratītyasamutpā- 
<br/>dānulomatā’ iti | tathāgatānāṃ buddhānāṃ mate dharmāṇāṃ kāryakāraṇa- 
<br/>rūpāṇāṃ yā dharmatā kāryakāraṇabhāvarūpā eṣotpādādanutpādādvā 
<br/>sthitā | yasminsati yadutpadyate yasminnasati yannotpadyate tattasya kāra- 
<br/>ṇasya kāryamiti | dharmatetyasya vivaraṇaṃ dharmasthititetyādi | dharmasya 
<br/>kāryasya kāraṇānatikrameṇa sthitiḥ | svārthikastalpratyayaḥ | dharmasya 
<br/>kāraṇasya kāryaṃ prati niyāmakatā | nanvayaṃ kāryakāraṇabhāvaścetana- 
<br/>mantareṇa na saṃbhavatītyata uktaṃ pratītyeti | kāraṇe sati tatpratītya 
<br/>prāpya samutpādenulomatānusāritā yā saiva dharmatotpādādanutpā- 
<pb n="42"> 
<br/>dādvā dharmāṇāṃ sthitā | na cātra kaściccetanodhiṣṭhātopalabhyata iti 
<br/>sūtrārthaḥ | pratītyasamutpādasya hetūpanibandho yathā -- bījādaṅkuroṅku- 
<br/>rātkāṇḍaṃ kāṇḍānnālo nālādgarbhastataḥ śūkaṃ tataḥ puṣpaṃ tataḥ phalam | 
<br/>na cātra bāhye samudāye kāraṇaṃ bījādi kāryamaṅkurādi vā cetayate 
<br/>ahamaṅkuraṃ nirvartayāmi ahaṃ bījena nirvartita iti | evamādhyā- 
<br/>tmikeṣvapi kāraṇadvayamavagantavyam | 
</p> 
<p>puraḥ sthite prameyābdhau granthavistarabhīrubhiḥ | 
<br/>iti nyāyenoparamyate | tadubhayanirodhaḥ, tadanantaraṃ vimalajñāno- 
<br/>dayo vā muktiḥ | tannirodhopāyo mārgaḥ | sa ca tattvajñānam | tacca 
<pb n="43"> 
<br/>prācīnabhāvanābalādbhavatīti paramaṃ rahasyam | sūtrasyāntaṃ pṛcchatāṃ 
<br/>kathitaṃ bhavantaśca sūtrasyāntaṃ pṛṣṭavantaḥ sautrāntikā bhavantviti | 
<br/>bhagavatābhihitatayā sautrāntikasaṃjñā saṃjāteti | 
</p> 
<p>kecana bauddhāḥ -- bāhyeṣu gandhādiṣvāntareṣu rūpādiskandheṣu satsvapi 
<br/>tatrānāsthāmutpādayituṃ sarvaṃ śūnyamiti prāthamikānvineyānacaka- 
<br/>thadbhagavān dvitīyāṃstu vijñānamātragrahāviṣṭānvijñānamevaikaṃ saditi 
<br/>tṛtīyānubhayaṃ satyamityāsthitānvijñeyamanumeyamiti seyaṃ viruddhā 
<br/>bhāṣeti varṇayantaḥ -- vaibhāṣikākhyayā khyātāḥ | eṣā hi teṣāṃ pari- 
<br/>bhāṣā samunmiṣati | vijñeyānumeyatvavāde prātyakṣikasya kasyacida- 
<br/>pyarthasyābhāvena vyāptisaṃvedanasthānābhāvenānumānapravṛttyanupapattiḥ 
<br/>sakalalokānubhavavirodhaśca | tataścārtho dvividhaḥ -- grāhyodhyavaseyaśca | 
<pb n="44"> 
<br/>tatra grahaṇaṃ nirvikalpakarūpaṃ pramāṇam | kalpanāpoḍhatvāt | adhyavasāyaḥ 
<br/>savikalpakarūpo'pramāṇam | kalpanājñānatvāt | taduktam -- 
</p> 
<p><lg><l>kalpanāpoḍhamabhrāntaṃ pratyakṣaṃ nirvikalpakam |</l> 
<l>vikalpo vastunirbhāsādasaṃvādādupaplavaḥ ||</l></lg> iti | 
</p> 
<p><lg><l>grāhyaṃ vastu pramāṇaṃ hi grahaṇaṃ yaditonyathā |</l> 
<l>na tadvastu na tanmānaṃ śabdaliṅgendriyādijam ||</l></lg> iti ca | 
<pb n="45"> 
<br/>nanu savikalpakasyāprāmāṇye kathaṃ tataḥ pravṛttasyārthaprāptiḥ saṃvā- 
<br/>daścopapadyeyātāmiti cet -- na tadbhadram | maṇiprabhāviṣayamaṇivikalpa- 
<br/>nyāyena pāraṃparyeṇārthapratilambhasaṃbhavena tadupapatteḥ | avaśiṣṭaṃ sautrā- 
<br/>ntikaprastāve prapañcitamiti neha pratanyate | na ca vineyāśayānu- 
<br/>rodhenopadeśabhedaḥ sāṃpradāyiko na bhavatīti bhaṇitavyam | yato bhaṇitaṃ 
<br/>bodhicittavivaraṇe -- 
</p> 
<p><lg><l>deśanā lokanāthānāṃ sattvāśayavaśānugāḥ |</l> 
<l>bhidyante bahudhā loka upāyairbahubhiḥ punaḥ ||</l></lg> 
</p> 
<p><lg><l>gambhīrottānabhedena kvaciccobhayalakṣaṇā |</l> 
<l>bhinnā hi deśanābhinnā śūnyatādvayalakṣaṇā ||</l></lg> iti | 
<pb n="46"> 
</p> 
<p>dvādaśāyatanapūjā śreyaskarīti bauddhanaye prasiddham -- 
</p> 
<p><lg><l>arthānupārjya bahuśo dvādaśāyatanāni vai |</l> 
<l>paritaḥ pūjanīyāni kimanyairiha pūjitaiḥ ||</l></lg> 
</p> 
<p><lg><l>jñānendriyāṇi pañcaiva tathā karmendriyāṇi ca |</l> 
<l>mano buddhiriti proktaṃ dvādaśāyatanaṃ budhaiḥ ||</l></lg> iti | 
</p> 
<p>vivekavilāse bauddhamatamitthamabhyadhāyi -- 
</p> 
<p><lg><l>bauddhānāṃ sugato devo viśvaṃ ca kṣaṇabhaṅguram |</l> 
<l>āryasatyākhyayā tattvacatuṣṭayamidaṃ kramāt ||</l></lg> 
</p> 
<p><lg><l>duḥkhamāyatanaṃ caiva tataḥ samudrayo mataḥ |</l> 
<l>mārgaścetyasya ca vyākhyā krameṇa śrūyatāmataḥ ||</l></lg> 
</p> 
<p><lg><l>duḥkhaṃ saṃsāriṇaḥ skandhāste ca pañca prakīrtitāḥ |</l> 
<l>vijñānaṃ vedanā saṃjñā saṃskāro rūpameva ca ||</l></lg> 
</p> 
<p><lg><l>pañcendriyāṇi śabdādyā viṣayāḥ pañca mānasam |</l> 
<l>dharmāyatanametāni dvādaśāyatanāni tu ||</l></lg> 
</p> 
<p><lg><l>rāgādīnāṃ gaṇo yasmātsamudeti nṛṇāṃ hṛdi |</l> 
<l>ātmātmīyasvabhāvākhyaḥ sa syātsamudayaḥ punaḥ ||</l></lg> 
</p> 
<p><lg><l>kṣaṇikāḥ sarvasaṃskārā iti yā vāsanā sthirā |</l> 
<l>sa mārga iti vijñeyaḥ sa ca mokṣobhidhīyate ||</l></lg> 
</p> 
<p><lg><l>pratyakṣamanumānaṃ ca pramāṇadvitayaṃ tathā |</l> 
<l>catuṣprasthānikā bauddhāḥ khyātā vaibhāṣikādayaḥ ||</l></lg> 
</p> 
<p><lg><l>artho jñānānvito vaibhāṣikeṇa bahu manyate |</l> 
<l>sautrāntikena pratyakṣagrāhyortho na bahirmataḥ ||</l></lg> 
</p> 
<p><lg><l>ākārasahitā buddhiryogācārasya saṃmatā |</l> 
<l>kevalāṃ saṃvidaṃ svasthāṃ manyante madhyamāḥ punaḥ ||</l></lg> 
</p> 
<p><lg><l>rāgādijñānasaṃtānavāsanocchedasaṃbhavā |</l> 
<l>caturṇāmapi bauddhānāṃ muktireṣā prakīrtitā ||</l></lg> 
<pb n="47"> 
</p> 
<p><lg><l>kṛttiḥ kamaṇḍalurmauṇḍyaṃ cīraṃ pūrvāhṇabhojanam |</l> 
<l>saṃgho raktāmbaratvaṃ ca śiśriye bauddhabhikṣubhiḥ ||</l></lg> (vi. vi. 8 | 265 -- 275) iti | 
</p> 
<p>iti śrīmatsāyaṇamādhavīye sarvadarśanasaṃgrahe bauddhadarśanam || 
<pb n="48"> 
<h1>|| athārhatadarśanam || 3 ||</h1> 
</p> 
<p>taditthaṃ muktakacchānāṃ matamasahamānā vivasanāḥ kathaṃcitsthāyitva- 
<br/>māsthāya kṣaṇikatvapakṣaṃ pratikṣipanti | yadyātmā kaścinnāsthīyeta 
<br/>sthāyī tadaihalaukikapāralaukikaphalasādhanasaṃpādanaṃ viphalaṃ bhavet | 
<br/>na hyetatsaṃbhavatyanyaḥ karotyanyo bhuṅkta iti | tasmādyohaṃ prākkarmākaravaṃ 
<br/>sohaṃ saṃprati tatphalaṃ bhuñja iti pūrvāparakālānuyāyinaḥ sthāyina- 
<br/>stasya spaṣṭapramāṇāvasitatayā pūrvāparabhāgavikalakālakalāvasthiti- 
<br/>lakṣaṇakṣaṇikatā parīkṣakairarhadbhirna parigrahārhā | 
</p> 
<p>atha manyethāḥ -- 
</p> 
<p><lg><l>pramāṇavattvādāyātaḥ pravāhaḥ kena vāryate |</l></lg> 
<br/>iti nyāyena yatsattatkṣaṇikamityādinā pramāṇena kṣaṇikatāyāḥ 
<br/>pramitatayā tadanusāreṇa samānasaṃtānavartināmeva prācīnaḥ pratyayaḥ 
<pb n="49"> 
<br/>karmakartā taduttaraḥ pratyayaḥ phalabhoktā | na cātiprasaṅgaḥ | kāryakāraṇa- 
<br/>bhāvasya niyāmakatvāt | yathā madhurarasabhāvitānāmāmrabījānāṃ pari- 
<br/>karṣitāyāṃ bhūmāvuptānāmaṅkurakāṇḍaskandhaśākhāpallavādiṣu taddvārā 
<br/>paraṃparayā phale mādhuryaniyamaḥ | yathā vā lākṣārasāvasiktānāṃ kārpā- 
<br/>sabījādīnāmaṅkurādipāraṃparyeṇa kārpāsādau raktimaniyamaḥ | ya- 
<br/>thoktam -- 
</p> 
<p><lg><l>yasminneva hi saṃtāne āhitā karmavāsanā |</l> 
<l>phalaṃ tatraiva badhnāti kārpāse raktatā yathā ||</l></lg> 
</p> 
<p><lg><l>kusume bījapūrāderyallākṣādyavasicyate |</l> 
<l>śaktirādhīyate tatra kācittāṃ kiṃ na paśyasi ||</l></lg> iti | 
<br/>tadapi kāśakuśāvalambanakalpam | vikalpāsahatvāt | jaladha 
<pb n="50"> 
<br/>rādau dṛṣṭānte kṣaṇikatvamanena pramāṇena pramitaṃ pramāṇāntareṇa vā | 
<br/>nādyaḥ | bhavadabhimatasya kṣaṇikatvasya kvacidapyadṛṣṭacaratvena dṛṣṭā- 
<br/>ntāsiddhāvasyānumānasyānutthānāt | na dvitīyaḥ | tenaiva nyāyena sarvatra 
<br/>kṣaṇikatvasiddhau sattvānumānavaiphalyāpatteḥ | arthakriyākāritvaṃ sattva- 
<br/>mityaṅgīkāre mithyāsarpadaṃśāderapyarthakriyākāritvena sattvāpātācca | 
<pb n="51"> 
<br/>ata evoktam -- utpādavyayadhrauvyayuktaṃ saditi | athocyate -- sāmarthyā- 
<br/>sāmarthyalakṣaṇaviruddhadharmādhyāsāttatsiddhiriti tadasādhu | syādvā- 
<br/>dināmanekāntatāvādasyeṣṭatayā virodhāsiddheḥ | yaduktaṃ kārpāsādi- 
<br/>dṛṣṭānta iti taduktimātram | yukteranukteḥ | tatrāpi niranvayanāśasyāna- 
<pb n="52"> 
<br/>ṅgīkārācca | na ca saṃtānivyatirekeṇa saṃtānaḥ pramāṇapadavīmupāroḍhuma- 
<br/>rhati | taduktam -- 
</p> 
<p><lg><l>sajātīyāḥ kramotpannāḥ pratyāsannāḥ parasparam |</l> 
<l>vyaktayastāsu saṃtānaḥ sa caika iti gīyate ||</l></lg> iti | 
<br/>na ca kāryakāraṇabhāvaniyamotiprasaṅgaṃ bhaṅktumarhati | tathā hyupā- 
<br/>dhyāyabuddhyanubhūtasya śiṣyabuddhiḥ smarettadupacitakarmaphalamanubhavedvā | 
<br/>tathā ca kṛtapraṇāśākṛtābhyāgamaprasaṅgaḥ | taduktaṃ siddhasenavākya- 
<br/>kāreṇa -- 
</p> 
<p><lg><l>kṛtapraṇāśākṛtakarmabhogabhavapramokṣasmṛtibhaṅgadoṣān |</l> 
<l>upekṣya sākṣātkṣaṇabhaṅgamicchannaho mahāsāhasikaḥ parosau ||</l></lg> (vī. stu. 18) iti | 
<pb n="53"> 
</p> 
<p>kiṃ ca kṣaṇikatvapakṣe jñānakāle jñeyasyāsattvena jñeyakāle jñānasyā- 
<br/>sattvena ca grāhyagrāhakabhāvānupapattau sakalalokayātrāstamiyāt | 
<br/>na ca samasamayavartitā śaṅkanīyā | savyetaraviṣāṇavatkāryakāraṇa- 
<br/>bhāvāsaṃbhavenāgrāhyasyālambanapratyayatvānupapatteḥ | atha bhinnakāla- 
<br/>syāpi tasyākārārpakatvena grāhyatvam -- tadapyapeśalam | kṣaṇi- 
<br/>kasya jñānasyākārārpakatāśrayatāyā durvacatvena sākārajñānavāda- 
<pb n="54"> 
<br/>pratyādeśāt | nirākārajñānavādepi yogyatāvaśena pratikarmavyava- 
<br/>sthāyāḥ sthitatvāt | tathā hi pratyakṣeṇa viṣayākārarahitameva jñānaṃ 
<br/>pratipuruṣamahamahamikayā ghaṭādigrāhakamanubhūyate na tu darpaṇādivatpra- 
<br/>tibimbākrāntam | viṣayākāradhāritve ca jñānasyārthe dūranikaṭādivya- 
<br/>vahārāya jalāñjalirvitīryeta | na cedamiṣṭāpādanameṣṭavyam | davīyā- 
<br/>nmahīdharo nedīyāndīrgho bāhuriti vyavahārasya nirābādhaṃ jāgarūka- 
<br/>tvāt | na cākārādhāyakasya tasya davīyastvādiśālitayā tathā 
<br/>vyavahāra iti kathanīyam | darpaṇādau tathānupalambhāt | kiṃ cārthā- 
<pb n="55"> 
<br/>dupajāyamānaṃ jñānaṃ yathā tasya nīlākāratāmanukaroti tathā yadi 
<br/>jaḍatāmapi tarhyarthavattadapi jaḍaṃ syāt | tathā ca vṛddhimiṣṭavato mūla- 
<br/>mapi te naṣṭaṃ syāditi mahatkaṣṭamāpannam | athaitaddoṣaparijihīrṣayā 
<br/>jñānaṃ jaḍatāṃ nānukarotīti brūṣe hanta tarhi tasyā grahaṇaṃ na syāditye- 
<br/>kamanusaṃdhitsatoparaṃ pracyavata iti nyāyāpātaḥ | nanu mā bhūjjaḍa- 
<br/>tāyā grahaṇam | kiṃ naśchinnam | tadagrahaṇepi nīlākāragrahaṇe tayo- 
<br/>rbhedonekānto vā bhavet | nīlākāragrahaṇe cāgṛhītā jaḍatā kathaṃ tasya 
<br/>svarūpaṃ syāt | aparathā gṛhītasya stambhasyāgṛhītaṃ trailokyamapi rūpaṃ 
<br/>bhavet | tadetatprameyajātaṃ prabhācandraprabhṛtibhirarhanmatānusāribhiḥ 
<br/>prameyakamalamārtaṇḍādau (pra. ka. mā. pṛ. 27) prabandhe prapañcitamiti 
<br/>granthabhūyastvabhayānnopanyastam | 
</p> 
<p>tasmātpuruṣārthābhilāṣukaiḥ puruṣaiḥ saugatī gatirnānugantavyā | api 
<br/>tvārhatyevārhaṇīyā | arhatsvarūpaṃ ca hemacandrasūribhirāptaniścayālaṅkāre 
<br/>niraṭaṅki | 
<pb n="56"> 
</p> 
<p><lg><l>sarvajño jitarāgādidoṣastrailokyapūjitaḥ |</l> 
<l>yathāsthitārthavādī ca devorhanparameśvaraḥ ||</l></lg> iti | 
</p> 
<p>nanu na kaścitpuruṣaviśeṣaḥ sarvajñapadavedanīyaḥ pramāṇapaddhatima- 
<br/>dhyāste | tatsadbhāvagrāhakasya pramāṇapañcakasya tatrānupalambhāt | tathā 
<br/>coktaṃ tautātitaiḥ -- 
</p> 
<p><lg><l>sarvajño dṛśyate tāvannedānīmasmadādibhiḥ |</l> 
<l>dṛṣṭo na caikadeśosti liṅgaṃ vā yonumāpayet || 1 ||</l></lg> 
</p> 
<p><lg><l>na cāgamavidhiḥ kaścinnityasarvajñabodhakaḥ |</l> 
<l>na ca tatrārthavādānāṃ tātparyamapi kalpyate || 2 ||</l></lg> 
</p> 
<p><lg><l>na cānyārthapradhānaistaistadastitvaṃ vidhīyate |</l> 
<l>na cānuvadituṃ śakyaḥ pūrvamanyairabodhitaḥ || 3 ||</l></lg> 
</p> 
<p><lg><l>anāderāgamasyārtho na ca sarvajña ādimān |</l> 
<l>kṛtrimeṇa tvasatyena sa kathaṃ pratipādyate || 4 ||</l></lg> 
<pb n="57"> 
</p> 
<p><lg><l>atha tadvacanenaiva sarvajñojñaiḥ pratīyate |</l> 
<l>prakalpyeta kathaṃ siddhiranyonyāśrayayostayoḥ || 5 ||</l></lg> 
</p> 
<p><lg><l>sarvajñoktatayā vākyaṃ satyaṃ tena tadastitā |</l> 
<l>kathaṃ tadubhayaṃ sidhyetsiddhamūlāntarādṛte || 6 ||</l></lg> 
</p> 
<p><lg><l>asarvajñapraṇītāttu vacanānmūlavarjitāt |</l> 
<l>sarvajñamavagacchantaḥ svavākyātkiṃ na jānate || 7 ||</l></lg> 
</p> 
<p><lg><l>sarvajñasadṛśaṃ kaṃcidyadi paśyema saṃprati |</l> 
<l>upamānena sarvajñaṃ jānīyāma tato vayam || 8 ||</l></lg> 
</p> 
<p><lg><l>upadeśopi buddhasya dharmādharmādigocaraḥ |</l> 
<l>anyathā nopapadyeta sārvajñyaṃ yadi nābhavat || 9 ||</l></lg> 
</p> 
<p><lg><l>evamarthāpattirapi pramāṇaṃ nātra yujyate |</l> 
<l>upadeśasya satyatvaṃ yato nādhyakṣamīkṣyate || 10 ||</l></lg> ityādi | 
</p> 
<p>atra pratividhīyate | yadabhyadhāyi tatsadbhāvagrāhakasya pramāṇapa- 
<br/>ñcakasya tatrānupalambhāditi tadayuktam | tatsadbhāvāvedakasyānumā- 
<br/>nādeḥ sadbhāvāt | tathā hi | kaścidātmā sakalapadārthasākṣātkārī 
<br/>tadgrahaṇasvabhāvatve sati prakṣīṇapratibandhapratyayatvāt | yadyadgrahaṇasva- 
<br/>bhāvatve sati prakṣīṇapratibandhapratyayaṃ tattatsākṣātkāri yathāpagata- 
<br/>timirādipratibandhaṃ locanavijñānaṃ rūpasākṣātkāri | tadgrahaṇasvabhā- 
<br/>vatve sati prakṣīṇapratibandhapratyayaśca kaścidātmā | tasmātsakalapadārtha- 
<pb n="58"> 
<br/>sākṣātkārīti | na tāvadaśeṣārthagrahaṇasvabhāvatvamātmanosiddham | 
<br/>codanābalānnikhilārthajñānotpattyanyathānupapattyā sarvamanekāntātmakaṃ 
<br/>sattvāditi vyāptijñānotpatteśca | codanā hi bhūtaṃ bhavantaṃ bhavi- 
<br/>ṣyantaṃ sūkṣmaṃ vyavahitaṃ viprakṛṣṭamityevaṃjātīyakamarthamavagamayatītyevaṃ- 
<br/>jātīyakairadhvaramīmāṃsāgurubhirvidhipratiṣedhavicāraṇānibandhanaṃ saka- 
<br/>lārthaviṣayajñānaṃ pratipadyamānaiḥ sakalārthagrahaṇasvabhāvakatvamātmano- 
<br/>bhyupagatam | na cākhilārthapratibandhakāvaraṇaprakṣayānupapattiḥ | samya- 
<br/>gdarśanāditrayalakṣaṇasyāvaraṇaprakṣayahetubhūtasya sāmagrīviśeṣasya pratī- 
<pb n="59"> 
<br/>tatvāt | anayā mudrayāpi kṣudropadravā vidrāvyāḥ | 
</p> 
<p>nanvāvaraṇaprakṣayavaśādaśeṣaviṣayaṃ vijñānaṃ viśadaṃ mukhyapratyakṣaṃ 
<br/>prabhavatītyuktaṃ tadayuktam | tasya sarvajñasyānādimuktatvenāvaraṇasyai- 
<br/>vāsaṃbhavāditi cet -- tanna | anādimuktatvasyaivāsiddheḥ | na sarvajñonādi- 
<br/>muktaḥ | muktatvāditaramuktavat | baddhāpekṣayā ca muktavyapadeśaḥ | tadrahite 
<br/>cāsyāpyabhāvaḥ syādākāśavat | nanvanādeḥ kṣityādikāryaparaṃparāyāḥ 
<br/>kartṛtvena tatsiddhiḥ | tathā hi -- kṣityādikaṃ sakartṛkaṃ kāryatvāddhaṭava- 
<br/>diti | tadapyasamīcīnam | kāryatvasyaivāsiddheḥ | na ca sāvayava- 
<br/>tvena tatsādhanamityabhidhātavyam | yasmādidaṃ vikalpajālamavatarati | 
<br/>sāvayavatvaṃ kimavayavasaṃyogitvam avayavasamavāyitvam avayava- 
<br/>janyatvaṃ samavetadravyatvaṃ sāvayavabuddhiviṣayatvaṃ vā | na prathamaḥ | ākā- 
<br/>śādāvanaikāntyāt | na dvitīyaḥ | sāmānyādau vyabhicārāt | na 
<pb n="60"> 
<br/>tṛtīyaḥ | sādhyāviśiṣṭatvāt | na caturthaḥ | vikalpayugalārgalagrahaga- 
<br/>latvāt | samavāyasaṃbandhamātravaddravyatvaṃ samavetadravyatvamanyatra 
<br/>samavetadravyatvaṃ vā vivakṣitaṃ hetūkriyate | ādye gaganādau vyabhi- 
<br/>cāraḥ | tasyāpi guṇādisamavāyavattvadravyatvayoḥ saṃbhavāt | dvitīye 
<br/>sādhyāviśiṣṭatā | anyaśabdārtheṣu samavāyakāraṇabhūteṣvavayaveṣu 
<br/>samavāyasya sādhanīyatvāt | abhyupagamyaitadabhāṇi | vastutastu 
<br/>samavāya eva na samasti | pramāṇābhāvāt | nāpi pañcamaḥ | ātmā- 
<br/>dinānaikāntyāt | tasya sāvayavabuddhiviṣayatvepi kāryatvābhāvāt | 
<br/>na ca niravayavatvepyasya sāvayavārthasaṃbandhena sāvayavabuddhiviṣaya- 
<br/>tvamaupacārikamityeṣṭavyam | niravayavatve vyāpitvavirodhātparamā- 
<br/>ṇuvat | kiṃ ca kimekaḥ kartā sādhyate kiṃ vāneke | prathame prāsādādau 
<br/>vyabhicāraḥ | sthapatyādīnāṃ bahūnāṃ puruṣāṇāṃ tatra kartṛtvopalambhāt | 
<br/>dvitīye bahūnāṃ viśvanirmātṛtve teṣu mitho vaimatyasaṃbhāvanāyā ani- 
<pb n="61"> 
<br/>vāryatvādekaikasya vastunonyānyarūpatayā nirmāṇe sarvamasamañjasamā- 
<br/>padyeta | sarveṣāṃ sāmarthyasāmyenaikenaiva sakalajagadutpattisiddhāvita- 
<br/>ravaiyarthyaṃ ca | taduktaṃ vītarāgastutau -- 
</p> 
<p><lg><l>kartāsti kaścijjagataḥ sa caikaḥ</l> 
<l>sa sarvagaḥ sa svavaśaḥ sa nityaḥ |</l> 
<l>imāḥ kuhevākaviḍambanāḥ syu-</l> 
<l>steṣāṃ na yeṣāmanuśāsakastvam ||</l></lg> (vī. stu. 6) iti | 
</p> 
<p>anyatrāpi -- 
</p> 
<p><lg><l>kartā na tāvadiha kopi yathecchayā vā</l> 
<l>dṛṣṭonyathā kaṭakṛtāvapi tatprasaṅgaḥ |</l></lg> 
<pb n="62"> 
</p> 
<p><lg><l>kāryaṃ kimatra bhavatāpi ca takṣakādyai -- </l> 
<l>rāhatya ca tribhuvanaṃ puruṣaḥ karoti ||</l></lg> iti | 
<br/>tasmātprāguktakāraṇatritayabalādāvaraṇaprakṣaye sārvajñyaṃ yuktam | na 
<br/>cāsyopadeṣṭrantarābhāvātsamyagdarśanāditritayānupapattiriti bhaṇanī- 
<br/>yam | pūrvasarvajñapraṇītāgamaprabhavatvādamuṣyāśeṣārthajñānasya | na cānyo- 
<br/>nyāśrayādidoṣaḥ | āgamasarvajñaparaṃparāyā bījāṅkuravadanāditvā- 
<br/>ṅgīkārādityalam | 
</p> 
<p>ratnatrayapadavedanīyatayā prasiddhaṃ samyagdarśanāditritayamarhatpravacana- 
<br/>saṃgrahapare paramāgamasāre prarūpitaṃ samyagdarśanajñānacāritrāṇi mokṣa- 
<br/>mārga iti | vivṛtaṃ ca yogadevena | yena rūpeṇa jīvādyartho vyavasthi- 
<br/>tastena rūpeṇārhatā pratipādite tattvārthe viparītābhiniveśarahitatvā- 
<br/>dyaparaparyāyaṃ śraddhānaṃ samyagdarśanam | tathā ca tattvārthasūtraṃ -- tattvārthaṃ 
<br/>śraddhānaṃ samyagdarśanamiti | anyadapi -- 
</p> 
<p><lg><l>rucirjinoktatattveṣu samyakśraddhānamucyate |</l> 
<l>jāyate tannisargeṇa guroradhigamena vā ||</l></lg> iti | 
<pb n="63"> 
<br/>paropadeśanirapekṣamātmasvarūpaṃ nisargaḥ | vyākhyānādirūpaparopadeśa- 
<br/>janitaṃ jñānamadhigamaḥ | 
</p> 
<p>yena svabhāvena jīvādayaḥ padārthā vyavasthitāstena svabhāvena moha- 
<br/>saṃśayarahitatvenāvagamaḥ samyagjñānam | yathoktam -- 
</p> 
<p><lg><l>yathāvasthitatattvānāṃ saṃkṣepādvistareṇa vā |</l> 
<l>yovabodhastamatrāhuḥ samyagjñānaṃ manīṣiṇaḥ ||</l></lg> iti | 
<br/>tajjñānaṃ pañcavidhaṃ matiśrutāvadhimanaḥparyāyakevalabhedena | taduktam -- 
<br/>matiśrutāvadhimanaḥparyāyakevalāni jñānamiti | asyārthaḥ -- jñānāvara- 
<br/>ṇakṣayopaśame satīndriyamanasī puraskṛtya vyāpṛtaḥ sanyathārthaṃ manute 
<br/>sā matiḥ | jñānāvaraṇakṣayopaśame sati matijanitaṃ spaṣṭaṃ jñānaṃ 
<br/>śrutam | samyagdarśanādiguṇajanitakṣayopaśamanimittamavacchinnaviṣayaṃ 
<pb n="64"> 
<br/>jñānamavadhiḥ | īrṣyāntarāyajñānāvaraṇakṣayopaśame sati paramanogatasyā- 
<br/>rthasya sphuṭaṃ paricchedakaṃ jñānaṃ manaḥparyāyaḥ | tapaḥkriyāviśeṣānyadarthaṃ 
<br/>sevante tapasvinastajjñānamanyajñānāsaṃsṛṣṭaṃ kevalam | tatrādyaṃ parokṣaṃ 
<br/>pratyakṣamanyat | taduktam -- 
</p> 
<p><lg><l>vijñānaṃ svaparābhāsi pramāṇaṃ bādhavarjitam |</l> 
<l>pratyakṣaṃ ca parokṣaṃ ca dvidhā meyaviniścayāt ||</l></lg> iti | 
<br/>antargaṇikabhedastu savistarastatraivāgamevagantavyaḥ | 
<pb n="65"> 
</p> 
<p>saṃsaraṇakarmocchittāvudyatasya śraddadhānasya jñānavataḥ pāpagamanakā- 
<br/>raṇakriyānirvṛttiḥ samyakcāritram | tadetatsaprapañcamuktamarhatā -- 
</p> 
<p><lg><l>sarvathāvadyayogānāṃ tyāgaścāritramucyate |</l> 
<l>kīrtitaṃ tadahiṃsādivratabhedena pañcadhā ||</l></lg> 
</p> 
<p><lg><l>ahiṃsāsūnṛtāsteyabrahmacaryāparigrahāḥ |</l> 
<l>na yatpramādayogena jīvitavyaparopaṇam |</l> 
<l>carāṇāṃ sthāvarāṇāṃ ca tadahiṃsāvrataṃ matam ||</l></lg> 
</p> 
<p><lg><l>priyaṃ pathyaṃ vacastathyaṃ sūnṛtaṃ vratamucyate |</l> 
<l>tattathyamapi no tathyamapriyaṃ cāhitaṃ ca yat ||</l></lg> 
</p> 
<p><lg><l>anādānamadattasyāsteyavratamudīritam |</l> 
<l>bāhyāḥ prāṇā nṛṇāmartho haratā taṃ hatā hi te ||</l></lg> 
</p> 
<p><lg><l>divyaudarikakāmānāṃ kṛtānumatakāritaiḥ |</l> 
<l>manovākkāyatastyāgo brahmāṣṭādaśadhā matam ||</l></lg> 
<pb n="66"> 
</p> 
<p><lg><l>sarvabhāveṣu mūrchāyāstyāgaḥ syādaparigrahaḥ |</l> 
<l>yadasatsvapi jāyeta mūrchayā cittaviplavaḥ ||</l></lg> 
</p> 
<p><lg><l>bhāvanābhirbhāvitāni pañcabhiḥ pañcadhā kramāt |</l> 
<l>mahāvratāni lokasya sādhayantyavyayaṃ padam ||</l></lg> iti | 
</p> 
<p>bhāvanāpañcakaprapañcanaṃ ca prarūpitam -- 
</p> 
<p><lg><l>hāsyalobhabhayakrodhapratyākhyānairnirantaram |</l> 
<l>ālocya bhāṣaṇenāpi bhāvayetsūnṛtaṃ vratam ||</l></lg> 
<br/>ityādinā | etāni samyagdarśanajñānacāritrāṇi militāni mokṣakā- 
<br/>raṇaṃ na pratyekam | yathā rasāyanam | tathā cātra jñānaśraddhānācaraṇāni 
<br/>saṃbhūya phalaṃ sādhayanti na pratyekam | 
<pb n="67"> 
</p> 
<p>atra saṃkṣepatastāvajjīvājīvākhye dve tattve staḥ | tatra bodhātmako 
<br/>jīvaḥ | abodhātmakastvajīvaḥ | taduktaṃ padmanandinā -- 
</p> 
<p><lg><l>cidaciddve pare tattve vivekastadvivecanam |</l> 
<l>upādeyamupādeyaṃ heyaṃ heyaṃ ca kurvataḥ ||</l></lg> 
</p> 
<p><lg><l>heyaṃ hi kartṛrāgādi tatkāryamavivekitā |</l> 
<l>upādeyaṃ paraṃ jyotirupayogaikalakṣaṇam ||</l></lg> iti | 
</p> 
<p>sahajacidrūpapariṇatiṃ svīkurvāṇe jñānadarśane upayogaḥ | sa paraspa- 
<pb n="68"> 
<br/>rapradeśānāṃ pradeśabandhātkarmaṇaikībhūtasyātmanonyatvapratipattikāraṇaṃ 
<br/>bhavati | sakalajīvasādhāraṇaṃ caitanyamupaśamakṣayakṣayopaśamavaśā- 
<br/>daupaśamikakṣayātmakakṣāyaupaśamikabhāvena karmodayavaśātkaluṣānyā- 
<br/>kāreṇa ca pariṇatajīvaparyāyavivakṣāyāṃ jīvasvarūpaṃ bhavati | yadavo- 
<br/>cadvācakācāryaḥ -- aupaśamikakṣāyikau bhāvau miśraśca jīvasya 
<br/>svatattvamaudayikapāriṇāmikau ca (ta.-sū-2 | 1) iti | anudayaprāpti- 
<br/>rūpe karmaṇa upaśame sati jīvasyotpadyamāno bhāva aupaśamikaḥ | 
<br/>yathā paṅke kaluṣatāṃ kurvati katakādidravyasaṃbandhādadhaḥpatite jalasya 
<br/>svacchatā | ārhatatattvānusaṃdhānavaśādrāgādipaṅkakṣālanena nirmalatā- 
<br/>pādakaḥ kṣāyiko bhāvaḥ | karmaṇaḥ kṣaye sati jāyamāno bhāvaḥ kṣāyikaḥ | 
<br/>yathā paṅkātpṛthagbhūtasya nirmalasya sphāṭikādibhājanāntargatasya jalasya 
<br/>svacchatā | yathā mokṣaḥ | ubhayātmā bhāvo miśraḥ | yathā jalasyārdha- 
<br/>svacchatā | karmodaye sati bhavanbhāva audayikaḥ | karmopaśamādyanapekṣaḥ 
<pb n="69"> 
<br/>sahajo bhāvaścetanatvādiḥ pāriṇāmikaḥ | tadetadyathāsaṃbhavaṃ bhavyasyā- 
<br/>bhavyasya vā jīvasya svarūpamiti sūtrārthaḥ | taduktaṃ svarūpasaṃbodhane -- 
</p> 
<p><lg><l>jñānādbhinno na nābhinno bhinnābhinnaḥ kathaṃcana |</l> 
<l>jñānaṃ pūrvāparībhūtaṃ soyamātmeti kīrtitaḥ ||</l></lg> iti | 
<br/>nanu bhedābhedayoḥ parasparaparihāreṇāvasthānādanyatarasyaiva vāsta- 
<br/>vatvādubhayātmakatvamayuktamiti cet -- tadayuktam | bādhe pramāṇābhā- 
<br/>vāt | anupalambho hi bādhakaṃ pramāṇam | na sosti | samasteṣu 
<br/>vastuṣvanekāntātmakatvasya syādvādino mate suprasiddhatvādityalam | 
</p> 
<p>apare punarjīvājīvayoraparaṃ prapañcamācakṣate jīvākāśadharmā- 
<br/>dharmapudgalāstikāyabhedāt | eteṣu pañcasu tattveṣu kālatrayasaṃ- 
<br/>bandhitayāstīti sthitivyapadeśaḥ | anekapradeśatvena śarīravatkāyavya- 
<pb n="70"> 
<br/>padeśaḥ | tatra jīvā dvividhāḥ saṃsāriṇo muktāśca | bhavādbha- 
<br/>vāntaraprāptimantaḥ saṃsāriṇaḥ | te ca dvividhāḥ samanaskā ama- 
<br/>naskāśca | tatra saṃjñinaḥ samanaskāḥ | śikṣākriyālāpagrahaṇarūpā 
<br/>saṃjñā | tadvidhurāstvamanaskāḥ | te cāmanaskā dvividhāḥ, trasa- 
<br/>sthāvarabhedāt | tatra dvīndriyādayaḥ śaṅkhagaṇḍolakaprabhṛtayaścaturvi- 
<br/>dhāstrasāḥ | pṛthivyaptejovāyuvanaspatayaḥ sthāvarāḥ | tatra mārgaga- 
<br/>tadhūliḥ pṛthivī | iṣṭakādiḥ pṛthivīkāyaḥ | pṛthivī kāyatvena yena 
<br/>gṛhītā sa pṛthivīkāyikaḥ | pṛthivīṃ kāyatvena yo grahīṣyati sa 
<br/>pṛthivījīvaḥ | evamabādiṣvapi bhedacatuṣṭayaṃ yojyam | tatra pṛthivyādi 
<br/>kāyatvena gṛhītavanto grahīṣyantaśca sthāvarā gṛhyante na pṛthivyādipṛ- 
<br/>thivīkāyādayaḥ | teṣāmajīvatvāt | te ca sthāvarāḥ sparśanaikendriyāḥ | 
<pb n="71"> 
<br/>bhavāntaraprāptividhurā muktāḥ | dharmādharmākāśāstikāyāsta ekatvaśā- 
<br/>lino niṣkriyāśca dravyasya deśāntaraprāptihetavaḥ | tatra dharmādharmau 
<br/>prasiddhau | ālokenāvacchinne nabhasi lokākāśapadavedanīye tayoḥ 
<br/>sarvatrāvasthitiḥ | gatisthityupagraho dharmādharmayorupakāraḥ | ata eva 
<br/>dharmāstikāyaḥ pravṛttyanumeyaḥ | adharmāstikāyaḥ sthityanumeyaḥ | 
<br/>anyavastupradeśamadhyenyasya vastunaḥ praveśovagāhaḥ | tadākāśakṛtyam | 
<br/>sparśarasagandhavarṇavantaḥ pudgalāḥ (ta. sū. 5 | 24) | te ca dvividhā aṇavaḥ 
<pb n="72"> 
<br/>skandhāśca | bhoktumaśakyā aṇavaḥ | dvyaṇukādayaḥ skandhāḥ | tatra 
<br/>dvyaṇukādiskandhabhedādaṇvādirutpadyate | aṇvādisaṃghātāddvyaṇukādi- 
<br/>rutpadyate | kvacidbhedasaṃghātābhyāṃ skandhotpattiḥ (ta. sū. 5 | 26) | ata 
<br/>eva pūrayanti galantīti pudgalāḥ | kālasyānekapradeśatvābhāvenāsti- 
<br/>kāyatvābhāvepi dravyatvamasti | tallakṣaṇayogāt | taduktaṃ -- guṇaparyāya- 
<br/>vaddravyam (ta. sū. 5 | 38) iti | dravyāśrayā nirguṇā guṇāḥ (ta. sū. 5 | 49) | 
<br/>yathā jīvasya jñānatvādidharmarūpāḥ pudgalasya rūpatvādisāmānyasva- 
<br/>bhāvāḥ | dharmādharmākāśakālānāṃ yathāsaṃbhavaṃ gatisthityavagāhavartanā- 
<pb n="73"> 
<br/>hetutvādisāmānyāni guṇāḥ | tasya dravyasyoktarūpeṇa bhavanaṃ paryāyaḥ | 
<br/>utpādastadbhāvaḥ pariṇāmaḥ paryāya iti paryāyāḥ | yathā jīvasya 
<br/>ghaṭādijñānasukhakleśādayaḥ | pudgalasya mṛtpiṇḍaghaṭādayaḥ | dharmādīnāṃ 
<br/>gatyādiviśeṣāḥ | ata eva ṣaḍdravyāṇīti prasiddhiḥ | 
</p> 
<p>kecana sapta tattvānīti varṇayanti | tadāha -- jīvājīvāsravabandha- 
<br/>saṃvaranirjaramokṣāstattvāni (ta. sū. 1 | 4) iti | tatra jīvājīvau 
<br/>nirūpitau | āsravo nirūpyate -- audārikādikāyādicalanadvāreṇā- 
<pb n="74"> 
<br/>tmanaścalanaṃ yogapadavedanīyamāsravaḥ | yathā salilāvagāhi dvāraṃ 
<br/>jalādyāsravaṇakāraṇatvādāsrava iti nigadyate tathā yogapraṇāḍikayā 
<br/>karmāsravatīti sa yoga āsravaḥ | yathārdraṃ vastraṃ samantādvātā- 
<br/>nītaṃ reṇujātamupādatte tathā kaṣāyajalārdra ātmā yogānītaṃ karma 
<br/>sarvapradeśairgṛhṇāti | yathā vā niṣṭaptāyaḥpiṇḍo jale kṣiptombhaḥ sama- 
<br/>ntād gṛhṇāṃti tathā kaṣāyoṣṇo jīvo yogānītaṃ karma samantādādatte | 
<br/>kaṣati hinastyātmānaṃ kugatiprāpaṇāditi kaṣāyaḥ krodho māno māyā 
<br/>lobhaśca | sa dvividhaḥ śubhāśubhabhedāt | atrāhiṃsādiḥ śubhaḥ kāya- 
<br/>yogaḥ | satyamitahitabhāṣaṇādiḥ śubho vāgyogaḥ | arhatsiddhācāryo- 
<br/>pādhyāyasādhunāmadheyapañcaparameṣṭhibhaktitaporuciśrutavinayādiḥ śubho 
<br/>manoyogaḥ | etadviparītastvaśubhastrividho yogaḥ | tadetadāsravabhedapra- 
<br/>bhedajātaṃ kāyavāṅmanaḥ karmayogaḥ | sa āsravaḥ | śubhaḥ puṇyasya | 
<br/>aśubhaḥ pāpasya (ta. sū. 6 | 1 -- 4) ityādinā sūtrasaṃdarbheṇa sasaṃrambha- 
<br/>mabhāṇi | apare tvevaṃ menire -- āsravayati puruṣaṃ viṣayeṣvindriyapra- 
<br/>vṛttirāsravaḥ | indriyadvārā hi pauruṣaṃ jyotirviṣayānspṛśadrūpādijñā- 
<br/>narūpeṇa pariṇamata iti | 
<pb n="75"> 
</p> 
<p>mithyādarśanāviratipramādakaṣāyavaśādyogavaśāccātmā sūkṣmaika kṣe- 
<br/>trāvagāhināmanantapradeśānāṃ pudgalānāṃ karmabandhayogyānāmādānamu- 
<br/>paśleṣaṇaṃ yatkaroti sa bandhaḥ | taduktaṃ sakaṣāyatvājjīvaḥ karma- 
<br/>bhāvayogyānpudgalānādatte sa bandhaḥ (ta. sū. 8 | 2) iti | tatra kaṣāya- 
<br/>grahaṇaṃ sarvabandhahetūpalakṣaṇārtham | bandhahetūnpapāṭha vācakācāryaḥ -- 
<br/>mithyādarśanāviratipramādakaṣāyayogā bandhahetavaḥ (ta. sū. 8 | 1) 
<br/>iti | mithyādarśanaṃ dvividhaṃ mithyākarmodayātparopadeśānapekṣaṃ 
<br/>tattvāśraddhānaṃ naisargikamekam | aparaṃ paropadeśajam | pṛthivyādi- 
<pb n="76"> 
<br/>ṣaṭkopādānaṃ ṣaḍindriyāsaṃyamanaṃ cāviratiḥ | pañcasamititriguptiṣva- 
<br/>nutsāhaḥ pramādaḥ | kaṣāyaḥ krodhādiḥ | tatra kaṣāyāntāḥ sthityanu- 
<br/>bhavabandhahetavaḥ prakṛtipradeśabandhaheturyoga iti vibhāgaḥ | bandhaśca- 
<br/>turvidha ityuktaṃ prakṛtisthityanubhavapradeśāstadvidhayaḥ (ta. sū. 8 | 3) 
<br/>iti | yathā nimbaguḍādestiktatvamadhuratvādisvabhāva evamāvaraṇī- 
<br/>yasya jñānadarśanāvaraṇatvamādityaprabhācchādakāmbhodharavatpradīpaprabhā- 
<br/>tirodhāyakakumbhavacca | sadasadvedanīyasya sukhaduḥkhotpādakatvamasi- 
<br/>dhārāmadhulehanavat | darśane mohanīyasya tattvārthāśraddhānakāritvaṃ 
<br/>durjanasaṅgavat | cāritre mohanīyasyāsaṃyamahetutvaṃ madyamadavat | 
<br/>āyuṣo dehabandhakartṛtvaṃ jalavat | nāmno vicitranāmakāritvaṃ citri- 
<pb n="77"> 
<br/>kavat | gotrasyoccanīcakāritvaṃ kumbhakāravat | dānādīnāṃ vighnani- 
<br/>dānatvamantarāyasya svabhāvaḥ kośādhyakṣavat | soyaṃ prakṛtibandho- 
<br/>ṣṭavidho dravyakarmāvāntarabhedamūlaprakṛtivedanīyaḥ | tathāvocadumā- 
<br/>svātivācakācāryaḥ -- ādyo jñānadarśanāvaraṇavedanīyamohanīyāyu- 
<br/>rnāmagotrāntarāyāḥ (ta. sū. 8 | 4) iti | tadbhedaṃ ca samagṛhṇātpañca- 
<br/>navadvyaṣṭāviṃśaticaturdvicatvāriṃśaddvipañcabhedā yathākramam (ta. sū. 
<br/>8 | 5) iti | etacca sarvaṃ vidyānandādibhirvivṛtamiti vistarabhayānna 
<br/>prastūyate | yathājāgomahiṣyādikṣīrāṇāmetāvantamanehasaṃ mādhurya- 
<pb n="78"> 
<br/>svabhāvādapracyutisthitistathā jñānāvaraṇādīnāṃ mūlaprakṛtīnāmā- 
<br/>ditastisṛṇāmantarāyasya ca triṃśatsāgaropamakoṭikoṭyaḥ parā 
<br/>sthitiḥ (ta. sū. 8 | 14) ityādyuktaṃ kāladurdāntavatsvīyasvabhāvā- 
<br/>dapracyutisthitiḥ | yathājāgomahiṣyādikṣīrāṇāṃ tīvramandādibhā- 
<br/>vena svakāryakaraṇe sāmarthyaviśeṣonubhāvastathā karmapudgalānāṃ svakā- 
<br/>ryakaraṇe sāmarthyaviśeṣonubhāvaḥ | karmabhāvapariṇatapudgalaskandhānā- 
<br/>manantāntapradeśānāmātmapradeśānupraveśaḥ pradeśabandhaḥ | 
</p> 
<p>āsravanirodhaḥ saṃvaraḥ | yenātmani praviśatkarma pratiṣidhyate 
<br/>sa guptisamityādiḥ saṃvaraḥ | saṃcārakāraṇādyogādātmano gopanaṃ 
<br/>guptiḥ | sā trividhā kāyavāṅmanonigrahabhedāt | prāṇipīḍāpari- 
<pb n="79"> 
<br/>hāreṇa samyagayanaṃ samitiḥ | seryābhāṣādibhedātpañcadhā | prapañcitaṃ 
<br/>ca hemacandrācāryaiḥ -- 
</p> 
<p><lg><l>lokātivāhite mārge cumbite bhāsvadaṃśubhiḥ |</l> 
<l>janturakṣārthamālokya gatirīryā matā satām ||</l></lg> 
</p> 
<p><lg><l>anavadyamṛtaṃ sarvajanīnaṃ mitabhāṣaṇam |</l> 
<l>priyā vācaṃyamānāṃ sā bhāṣāsamitirucyate ||</l></lg> 
</p> 
<p><lg><l>dvicatvāriṃśatā bhikṣādoṣairnityamadūṣitam |</l> 
<l>muniryadannamādatte saiṣaṇāsamitirmatā ||</l></lg> 
</p> 
<p><lg><l>āsanādīni saṃvīkṣya pratilaṅghya ca yatnataḥ |</l> 
<l>gṛhṇīyānnikṣipeddhyāyetsādānasamitiḥ smṛtā ||</l></lg> 
</p> 
<p><lg><l>kaphamūtramalaprāyairnirjantujagatītale |</l> 
<l>yatnādyadutsṛjetsādhuḥ sotsargasamitirbhavet ||</l></lg> 
<pb n="80"> 
<br/>ata eva -- 
</p> 
<p><lg><l>āsravaḥ srotaso dvāraṃ saṃvṛṇotīti saṃvaraḥ |</l></lg> 
<br/>iti nirāhuḥ | taduktamabhiyuktaiḥ -- 
</p> 
<p><lg><l>āsravo bhavahetuḥ syātsaṃvaro mokṣakāraṇam |</l> 
<l>itīyamārhatī sṛṣṭiranyadasyāḥ prapañcanam ||</l></lg> 
</p> 
<p>arjitasya karmaṇastapaḥprabhṛtibhirnirjaraṇaṃ nirjarākhyaṃ tattvam | cira- 
<br/>kālapravṛttakaṣāyakalāpaṃ puṇyaṃ sukhaduḥkhe ca dehena jarayati nāśayati 
<br/>keśolluñcanādikaṃ tapa ucyate | sā nirjarā dvividhā yathākālaupa- 
<br/>kramikabhedāt | tatra prathamā yasminkāle yatkarma phalapradatvenābhimataṃ 
<br/>tasminneva kāle phaladānādbhavantī nirjarā kāmādipākajeti ca 
<br/>jegīyate | yatkarma tapobalātsvakāmanayodayāvaliṃ praveśya prapadyate 
<br/>saupakramikanirjarā | yadāha -- 
</p> 
<p><lg><l>saṃsārabījabhūtānāṃ karmaṇāṃ jaraṇādiha |</l> 
<l>nirjarā saṃmatā dvedhā sakāmākāmanirjarā ||</l> 
<l>smṛtā sakāmā yamināmakāmā tvanyadehinām ||</l></lg> iti | 
</p> 
<p>mithyādarśanādīnāṃ bandhahetūnāṃ nirodhebhinavakarmābhāvānnirjarāhe- 
<br/>tusaṃnidhānenārjitasya karmaṇo nirasanādātyantikakarmamokṣaṇaṃ mokṣaḥ | 
<br/>tadāha -- bandhahetvabhāvanirjarābhyāṃ kṛtsnakarmavipramokṣaṇaṃ mokṣaḥ (ta. sū. 
<br/>10 | 2) iti | tadanantaramūrdhvaṃ gacchatyālokāntāt (ta. sū. 10 | 5) | 
<pb n="81"> 
<br/>yathā hastadaṇḍādibhramipreritaṃ kulālacakramuparatepi tasmiṃstadba- 
<br/>lādevāsaṃskārakṣayaṃ bhramati tathā bhavasthenātmanāpavargaprāptaye 
<br/>bahuśo yatkṛtaṃ praṇidhānaṃ muktasya tadabhāvepi pūrvasaṃskārā- 
<br/>dālokāntaṃ gamanamupapadyate | yathā vā mṛttikālepakṛtagauravamalā- 
<br/>budravyaṃ jaledhaḥ patati punarapetamṛttikābandhamūrdhvaṃ gacchati tathā 
<br/>karmarahita ātmā asaṅgatvādūrdhvaṃ gacchati | bandhacchedāderaṇḍabīja- 
<br/>vaccordhvaṃ gatisvabhāvāccāgniśikhāvat | anyonyaṃ pradeśānupraveśe 
<br/>satyavibhāgenāvasthānaṃ bandhaḥ | parasparaprāptimātraṃ saṅgaḥ | taduktaṃ 
<br/>pūrvaprayogādasaṅgatvādbandhacchedāttathā gatipariṇāmācca (ta. sū. 
<br/>10 | 6) | āviddhakulālacakravadvyapagatalepālābuvaderaṇḍabījavadagni- 
<br/>śikhāvacca (ta. sū. 10 | 7) iti | ata eva paṭhanti -- 
</p> 
<p><lg><l>gatvā gatvā nivartante candrasūryādayo grahāḥ |</l> 
<l>adyāpi na nivartante tvalokākāśamāgatāḥ ||</l></lg> (pa. na.) iti | 
</p> 
<p>anye tu gatasamastakleśatadvāsanasyānāvaraṇajñānasya sukhaikatāna- 
<br/>syātmana uparideśāvasthānaṃ muktirityāsthiṣata | evamuktāni 
<br/>sukhaduḥkhasādhanābhyāṃ puṇyapāpābhyāṃ sahitāni nava padārthānkeca- 
<br/>nāṅgīcakruḥ | taduktaṃ siddhānte jīvājīvau puṇyapāpayutāvāsravaḥ 
<pb n="82"> 
<br/>saṃvaro nirjaraṇaṃ bandho mokṣaśca nava tattvānīti | saṃgrahe pravṛttā 
<br/>vayamuparatāḥ smaḥ | 
</p> 
<p>atra sarvatra saptabhaṅginayākhyaṃ nyāyamavatārayanti jaināḥ | syādasti 
<br/>syānnāsti syādasti ca nāsti ca syādavaktavyaḥ syādasti cāvaktavyaḥ 
<br/>syānnāsti cāvaktavyaḥ syādasti ca nāsti cāvaktavya iti | 
<pb n="83"> 
</p> 
<p>tatsarvamanantavīryaḥ pratyapīpadat -- 
<pb n="84"> 
</p> 
<p><lg><l>tadvidhānavivakṣāyāṃ syādastīti gatirbhavet |</l> 
<l>syānnāstīti prayogaḥ syāttanniṣedhe vivakṣite ||</l></lg> 
</p> 
<p><lg><l>krameṇobhayavāñchāyāṃ prayogaḥ samudāyabhāk |</l> 
<l>yugapattadvivakṣāyāṃ syādavācyamaśaktitaḥ ||</l></lg> 
</p> 
<p><lg><l>ādyāvācyavivakṣāyāṃ pañcamo bhaṅga iṣyate |</l> 
<l>antyāvācyavivakṣāyāṃ ṣaṣṭhabhaṅgasamudbhavaḥ ||</l> 
<l>samuccayena yuktaśca saptamo bhaṅga ucyate ||</l></lg> iti | 
<br/>syācchabdaḥ khalvayaṃ nipātastiṅantapratirūpako'nekāntadyotakaḥ | 
<br/>yathoktam -- 
</p> 
<p><lg><l>vākyeṣvanekāntadyotī gamyaṃ prati viśeṣaṇam |</l> 
<l>syānnipātorthayogitvāttiṅantapratirūpakaḥ ||</l></lg> iti | 
<br/>yadi punarekāntadyotakaḥ syācchabdoyaṃ syāttadā syādastīti vākye 
<br/>syātpadamanarthakaṃ syāt | anekāntadyotakatve tu syādasti kathaṃ- 
<br/>cidastīti syātpadātkathaṃcidityayamartho labhyata iti nānarthakyam | 
<br/>tadāha -- 
</p> 
<p><lg><l>syādvādaḥ sarvathaikāntatyāgātkiṃvṛttacidvidheḥ |</l> 
<l>saptabhaṅginayāpekṣo heyādeyaviśeṣakṛt ||</l></lg> iti | 
<pb n="85"> 
<br/>yadi vastvastyekāntataḥ sarvathā sarvadā sarvatra sarvātmanāstīti no- 
<br/>pāditsājihāsābhyāṃ kvacitkadācitkenacitpravarteta nivarteta vā | 
<br/>prāptāprāpaṇīyatvādaheyahānānupapatteśca | anekāntapakṣe tu kathaṃcitkva- 
<br/>citkenacitsattvena hānopādāne prekṣāvatāmupapadyete | kiṃ ca vastunaḥ 
<br/>sattvaṃ svabhāvaḥ, asattvaṃ vetyādi praṣṭavyam | na tāvadastitvaṃ vastunaḥ 
<br/>svabhāva iti samasti | ghaṭostītyanayoḥ paryāyatayā yugapatprayogā- 
<br/>yogāt | nāstīti prayogavirodhācca | evamanyatrāpi yojyam | 
<br/>yathoktam -- 
</p> 
<p><lg><l>ghaṭostīti na vaktavyaṃ sanneva hi yato ghaṭaḥ |</l> 
<l>nāstītyapi na vaktavyaṃ virodhātsadasattvayoḥ ||</l></lg> ityādi | 
</p> 
<p>tasmāditthaṃ vaktavyaṃ sadasatsadasadanirvacanīyavādabhedena prativā- 
<br/>dinaścaturvidhāḥ | punarapyanirvacanīyamatena miśritāni sadasadādima- 
<br/>tānīti trividhāḥ | tānprati kiṃ vastvastītyādiparyanuyoge kathaṃci- 
<br/>dastītyādiprativacanasaṃbhavena te vādinaḥ sarve nirviṇṇāḥ santastū- 
<br/>ṣṇīmāsata iti saṃpūrṇārthaviniścāyinaḥ syādvādamaṅgīkurvatastatra tatra 
<br/>vijaya iti sarvamupapannam | yadavocadācāryaḥ syādvādamañjaryām -- 
</p> 
<p><lg><l>anekāntātmakaṃ vastu gocaraḥ sarvasaṃvidām |</l> 
<l>ekadeśaviśiṣṭortho nayasya viṣayo mataḥ ||</l></lg> 
<pb n="86"> 
</p> 
<p><lg><l>nyāyānāmekaniṣṭhānāṃ pravṛttau śrutavartmani |</l> 
<l>saṃpūrṇārthaviniścāyi syādvastu śrutamucyate ||</l></lg> iti | 
</p> 
<p><lg><l>anyonyapakṣapratipakṣabhāvā-</l> 
<l>dyathā pare matsariṇaḥ pravādāḥ |</l> 
<l>nayānaśeṣānaviśeṣamicchan</l> 
<l>na pakṣapātī samayastathārhataḥ ||</l></lg> (hemacandrakṛtadvitīyadvātriṃśikā vī. stu. ślo0 30) 
</p> 
<p>jinadattasūriṇā jainaṃ matamitthamuktam -- 
</p> 
<p><lg><l>balabhogopabhogānāmubhayordānalābhayoḥ |</l> 
<pb n="87"> 
<l>antarāyastathā nidrā bhīrajñānaṃ jugupsitam || 1 ||</l></lg> 
</p> 
<p><lg><l>hiṃsā ratyaratī rāgadveṣāvaviratiḥ smaraḥ |</l> 
<l>śoko mithyātvameteṣṭādaśa doṣā na yasya saḥ || 2 ||</l></lg> 
</p> 
<p><lg><l>jino devo guruḥ samyaktattvajñānopadeśakaḥ |</l> 
<l>jñānadarśanacāritrāṇyapavargasya vartanī || 3 ||</l></lg> 
</p> 
<p><lg><l>syādvādasya pramāṇe dve pratyakṣamanumāpi ca |</l> 
<l>nityānityātmakaṃ sarvaṃ nava tattvāni sapta vā || 4 ||</l></lg> 
</p> 
<p><lg><l>jīvājīvau puṇyapāpe cāsravaḥ saṃvaropi ca |</l> 
<l>bandho nirjaraṇaṃ muktireṣāṃ vyākhyādhunocyate || 5 ||</l></lg> 
</p> 
<p><lg><l>cetanālakṣaṇo jīvaḥ syādajīvastadanyakaḥ |</l> 
<l>satkarmapudgalāḥ puṇyaṃ pāpaṃ tasya viparyayaḥ || 6 ||</l></lg> 
<pb n="88"> 
</p> 
<p><lg><l>āsravaḥ srotaso dvāraṃ saṃvṛṇotīti saṃvaraḥ |</l> 
<l>praveśaḥ karmaṇāṃ bandho nirjarastadviyojanam || 7 ||</l></lg> 
</p> 
<p><lg><l>aṣṭakarmakṣayānmokṣothāntarbhāvaśca kaiścana |</l> 
<l>puṇyasya saṃvare pāpasyāsrave kriyate punaḥ || 8 ||</l></lg> 
</p> 
<p><lg><l>labdhānantacatuṣkasya lokāgūḍhasya cātmanaḥ |</l> 
<l>kṣīṇāṣṭakarmaṇo muktirnirvyāvṛttirjinoditā || 9 ||</l></lg> 
</p> 
<p><lg><l>sarajoharaṇā bhaikṣabhujo luñcitamūrdhajāḥ |</l> 
<l>śvetāmbarāḥ kṣamāśīlā niḥsaṅgā jainasādhavaḥ || 10 ||</l></lg> 
</p> 
<p><lg><l>luñcitāḥ picchikāhastāḥ pāṇipātrā digambarāḥ |</l> 
<l>ūrdhvāśino gṛhe dāturdvitīyāḥ syurjinarṣayaḥ || 11 ||</l></lg> 
</p> 
<p><lg><l>bhuṅkte na kevalī na strī mokṣameti digambaraḥ |</l> 
<l>prāhureṣāmayaṃ bhedo mahāñśvetāmbaraiḥ saha || 12 ||</l></lg> iti | 
</p> 
<p>iti śrīmatsāyaṇamādhavīye sarvadarśanasaṃgraha ārhatadarśanam | 
<pb n="89"> 
<h1>atha rāmānujadarśanam || 4 ||</h1> 
</p> 
<p>tadetadārhatamataṃ prāmāṇikagarhaṇamarhati | na hyekasminvastuni para- 
<br/>mārthe sati paramārthasatāṃ yugapatsadasattvādidharmāṇāṃ samāveśaḥ 
<br/>saṃbhavati | na ca sadasattvayoḥ parasparaviruddhayoḥ samuccayāsaṃbhave 
<br/>vikalpaḥ kiṃ na syāditi vaditavyam | kriyā hi vikalpyate na 
<br/>vastviti nyāyāt | na ca 
</p> 
<p>anekāntaṃ jagatsarvaṃ herambanarasiṃhavat | 
<br/>iti dṛṣṭāntāvaṣṭambhavaśādeṣṭavyam | ekasmindeśe gajatvaṃ siṃhatvaṃ 
<br/>vāparasminnaratvamiti deśabhedena virodhābhāvena tasyaikasmindeśa eva 
<br/>sattvāsattvādinānekāntatvābhidhāne dṛṣṭāntānupapatteḥ | nanu dravyā- 
<br/>tmanā sattvaṃ paryāyātmanā tadabhāva ityubhayamapyupapannamiti cenmaivam | 
<br/>kālabhedena hi kasyacitsattvamasattvaṃ ca svabhāva iti na kaściddoṣaḥ | 
<br/>na caikasya hrasvatvadīrghatvavadanekāntatvaṃ jagataḥ syāditi vācyam | 
<br/>pratiyogibhedena virodhābhāvāt | tasmātpramāṇābhāvādyugapatsattvā- 
<br/>sattve parasparaviruddhe naikasminvastuni vastuṃ yukte | evamanyāsāmapi 
<br/>bhaṅgīnāṃ bhaṅgovagantavyaḥ | kiṃ ca sarvasyāsya mūlabhūtaḥ saptabhaṅginayaḥ 
<pb n="90"> 
<br/>svayamekāntonekānto vā | ādye sarvamanekāntamiti pratijñāvyā- 
<br/>ghātaḥ | dvitīye vivakṣitārthāsiddhiḥ | anekāntatvenāsādhakatvāt | 
<br/>tathā ceyamubhayataḥpāśā rajjuḥ syādvādinaḥ syāt | api ca nava- 
<br/>tvasaptatvādinirdhāraṇasya phalasya tannirdhārayituḥ pramātuśca tatkaraṇasya 
<br/>pramāṇasya prameyasya ca navatvāderaniyame sādhu samarthitamātmanastī- 
<br/>rthakaratvaṃ devānāṃpriyeṇārhatamatapravartakena | tathā jīvasya dehānu- 
<br/>rūpaparimāṇatvāṅgīkāre yogabalādanekadehaparigrāhakayogiśarīreṣu 
<br/>pratiśarīraṃ jīvavicchedaḥ prasajyeta | manujaśarīraparimāṇo jīvo mata- 
<br/>ṅgajadehaṃ kṛtsnaṃ praveṣṭuṃ na prabhavet | kiṃ ca gajādiśarīraṃ parityajya pipī- 
<br/>likāśarīraṃ viśataḥ prācīnaśarīrasaṃniveśavināśopi prāpnuyāt | na 
<pb n="91"> 
<br/>ca yathā pradīpaprabhāviśeṣaḥ prapāprāsādādyudaravartisaṃkocavikāśavāṃ- 
<br/>stathā jīvopi manujamataṅgajādiśarīreṣu syādityeṣitavyam | pradīpava- 
<br/>deva savikāratvenānityatvaprāptau kṛtapraṇāśākṛtābhyāgamaprasaṅgāt | 
<br/>evaṃ pradhānamallanibarhaṇanyāyena jīvapadārthadūṣaṇābhidhānadiśānyatrāpi 
<br/>dūṣaṇamutprekṣaṇīyam | tasmānnityanirdoṣaśrutiviruddhatvādidamupādeyaṃ na 
<br/>bhavati | taduktaṃ bhagavatā vyāsena -- naikasminnasaṃbhavāt (bra. sū. 2 | 2 | 31) 
<pb n="92"> 
<br/>iti | rāmānujena ca jainamatanirākaraṇaparatvena tadidaṃ sūtraṃ vyākāri | 
</p> 
<p>eṣa hi tasya siddhāntaḥ -- cidacidīśvarabhedena bhoktṛbhogyaniyā- 
<br/>makabhedena ca vyavasthitāstrayaḥ padārthā iti | taduktam -- 
</p> 
<p><lg><l>īśvaraścidacicceti padārthatritayaṃ hariḥ |</l> 
<l>īśvaraściditi prokto jīvo dṛśyamacitpunaḥ ||</l></lg> iti | 
</p> 
<p>apare punaraśeṣaviśeṣapratyanīkaṃ cinmātraṃ brahmaiva paramārthaḥ | tacca 
<br/>nityaśuddhabuddhamuktasvabhāvamapi tattvamasi (chā. 6 | 8 | 7) ityādisā- 
<br/>mānādhikaraṇyādhigatajīvaikyaṃ badhyate mucyate ca | tadatiriktanānā- 
<br/>vidhabhoktṛbhoktavyādibhedaprapañcaḥ sarvopi tasminnavidyayā parikalpitaḥ 
<br/>sadeva somyedamagra āsīdekamevādvitīyam (chā. 6 | 2 | 1) ityādiva- 
<pb n="93"> 
<br/>cananicayaprāmāṇyāditi bruvāṇāstarati śokamātmavit (chā. 
<br/>7 | 1 | 3) ityādiśrutiśiraḥśatavaśena nirviśeṣabrahmātmaikatvavidyayānā- 
<br/>dyavidyānivṛttimaṅgīkurvāṇāḥ 
</p> 
<p>mṛtyoḥ sa mṛtyumāpnoti ya iha nāneva paśyati (kā. 2 | 1 |) | 
<br/>iti bhedanindāśravaṇena pāramārthikaṃ bhedaṃ nirācakṣāṇā vicakṣaṇaṃ- 
<br/>manyāstamimaṃ vibhāgaṃ na sahante | 
</p> 
<p>tatrāyaṃ samādhirabhidhīyate | bhavedetadevaṃ yadyavidyāyāṃ pramāṇaṃ vidyeta | 
</p> 
<p>nanvidamanādi bhāvarūpaṃ jñānanivartyamajñānamahamajño māmanyaṃ ca na 
<br/>jānāmīti pratyakṣapramāṇasiddham | taduktam -- 
</p> 
<p><lg><l>anādi bhāvarūpaṃ yadvijñānena vilīyate |</l> 
<l>tadajñānamiti prājñā lakṣaṇaṃ saṃpracakṣate ||</l></lg> (citsukhī 1 | 9) 
<br/>iti | na caitajjñānābhāvaviṣayamityāśaṅkanīyam | ko hyevaṃ brūyā- 
<br/>tprabhākarakarāvalambī bhaṭṭadattahasto vā | nādyaḥ -- 
<pb n="94"> 
</p> 
<p><lg><l>svarūpapararūpābhyāṃ nityaṃ sadasadātmake |</l> 
<l>vastuni jñāyate kiṃcitkaiścidrūpaṃ kadācana ||</l></lg> 
</p> 
<p><lg><l>bhāvāntaramabhāvo hi kayācittu vyapekṣayā |</l> 
<l>bhāvāntarādabhāvonyo na kaścidanirūpaṇāt ||</l></lg> 
<br/>iti vadatā bhāvavyatiriktasyābhāvasyānabhyupagamāt | na dvitīyaḥ | 
<pb n="95"> 
<br/>abhāvasya ṣaṣṭhapramāṇagocaratvena jñānasya nityānumeyatvena ca tada- 
<br/>bhāvasya pratyakṣaviṣayatvānupapatteḥ | yadi punaḥ pratyakṣābhāvavādī 
<br/>kaścidevamācakṣīta taṃ pratyācakṣīta | ahamajña ityasminnanubhaveha- 
<br/>mityātmano'bhāvadharmitayā jñānasya pratiyogitayā cāvagatirasti 
<br/>na vā | asti cedvirodhādeva na jñānābhāvānubhavasaṃbhavaḥ | na ceddha- 
<br/>rmipratiyogijñānasāpekṣo jñānābhāvānubhavaḥ sutarāṃ na saṃbhavati | 
<br/>tasyājñānasya bhāvarūpatve prāguktadūṣaṇābhāvādayamanubhavo bhāvarūpā- 
<br/>jñānagocara evābhyupagantavya iti | 
</p> 
<p>tadetadgaganaromanthāyitam | bhāvarūpasyājñānasya jñānābhāvena samā- 
<br/>nayogakṣematvāt | tathā hi -- viṣayatvenāśrayatvena cājñānasya vyāvartaka- 
<pb n="96"> 
<br/>tayā pratyagarthaḥ pratipanno na vā | pratipannaścetsvarūpajñānanivartyaṃ 
<br/>tadajñānamiti tasminpratipanne kathaṃkāramavatiṣṭhate | apratipannaścedvyāva- 
<br/>rtakāśrayaviṣayaśūnyamajñānaṃ kathamanubhūyeta | atha viśadaḥ svarūpāva- 
<br/>bhāsa evājñānavirodhī nājñānena saha bhāsata ityāśrayaviṣayajñāne 
<br/>satyapi nājñānānubhavavirodha iti hanta tarhi jñānābhāvepi samā- 
<br/>nametadanyatrābhiniveśāt | tasmādubhayābhyupagatajñānābhāva evāhamajño 
<br/>māmanyaṃ ca na jānāmītyanubhavagocara ityabhyupagantavyam | 
</p> 
<p>astu tarhyanumānaṃ mānaṃ -- vivādāspadaṃ pramāṇajñānaṃ svaprāgabhāvavya- 
<br/>tiriktasvaviṣayāvaraṇasvanivartyasvadeśagatavastvantarapūrvakamaprakāśi- 
<br/>tārthaprakāśakatvādandhakāre prathamotpannapradīpaprabhāvaditi | 
<pb n="97"> 
</p> 
<p>tadapi na kṣodakṣamam | ajñānepyanabhimatājñānāntarasādhanepasi- 
<br/>ddhāntāpātāt | tadasādhanenaikāntikatvāt | dṛṣṭāntasya sādhanavika- 
<br/>latvācca | na hi pradīpaprabhāyā aprakāśitārthaprakāśakatvaṃ saṃbhavati | 
<br/>jñānasyaiva prakāśakatvāt | satyapi pradīpe jñānena viṣayaprakāśasaṃbha- 
<br/>vāt | pradīpaprabhāyāstu cakṣurindriyasya jñānaṃ samutpādayato virodhi- 
<br/>saṃtamasanirasanadvāreṇopakārakatvamātramevetyalamativistareṇa | 
</p> 
<p>pratiprayogaśca vivādādhyāsitamajñānaṃ na jñānamātrabrahmāśritam | 
<pb n="98"> 
<br/>ajñānatvācchuktikādyajñānavaditi | nanu śuktikādyajñānasyāśrayasya 
<br/>pratyagarthasya jñānamātrasvabhāvatvameveti cenmaivaṃ śaṅkiṣṭhāḥ | anu- 
<br/>bhūtirhi svasadbhāvenaiva kasyacidvastuno vyavahārānuguṇatvāpādanasva- 
<br/>bhāvo jñānāvagatisaṃvidādyaparanāmā sakarmakonubhaviturātmano dharma- 
<br/>viśeṣaḥ | anubhaviturātmatvamātmavṛttiguṇaviśeṣasya jñānatvamityā- 
<br/>śrayaṇāt | nanu jñānarūpasyātmanaḥ kathaṃ jñānaguṇakatvamiti cetta- 
<br/>dasāram | yathā hi maṇidyumaṇiprabhṛti tejodravyaṃ prabhāvadrūpeṇāvati- 
<br/>ṣṭhamānaṃ prabhārūpaguṇāśrayaḥ | svāśrayādanyatrāpi vartamānatvena rūpava- 
<pb n="99"> 
<br/>ttvena ca prabhā dravyarūpāpi taccheṣatvanibandhanaguṇavyavahārā | eva- 
<br/>mayamātmā svaprakāśacidrūpa eva caitanyaguṇaḥ | tathā ca śrutiḥ -- sa 
<br/>yathā saindhavaghanonantaro'bāhyaḥ kṛtsno rasaghana evaivaṃ vā areya- 
<br/>mātmānantaro'bāhyaḥ kṛtsnaḥ prajñānaghana eva (bṛ0 4 | 5 | 13) | 
<br/>atrāyaṃ puruṣaḥ svayaṃjyotirbhavati (bṛ0 4 | 3 | 9) | na hi vijñā- 
<br/>turvijñāterviparilopo vidyate (bṛ0 4 | 3 | 30) | atha yo vededaṃ 
<br/>jighrāṇīti sa ātmā (chā0 8 | 12 | 4) | yoyaṃ vijñānamayaḥ 
<br/>prāṇeṣu hṛdyantarjyotiḥ puruṣaḥ (bṛ0 4 | 3 | 7) | eṣa hi draṣṭā spraṣṭā 
<br/>śrotā ghrātā rasayitā mantā boddhā kartā vijñānātmā puruṣaḥ (pra0 
<br/>4 | 9) ityādikā | 
<pb n="100"> 
</p> 
<p>na ca anṛtena hi pratyūḍhāḥ (chā0 8 | 3 | 2) iti śrutiravidyāyāṃ 
<br/>pramāṇamityāśrayituṃ śakyam | ṛtetaraviṣayo hyanṛtaśabdaḥ | ṛtaśa- 
<br/>bdaśca karmavacanaḥ | ṛtaṃ pibantau (kā. 3 | 1) iti vacanāt | ṛtaṃ 
<br/>karma phalābhisaṃdhirahitaṃ paramapuruṣārādhanaveṣaṃ tatprāptiphalam | 
<br/>atra tadvyatiriktaṃ sāṃsārikālpaphalaṃ karmānṛtaṃ brahmaprāptivirodhi | ya 
<br/>etaṃ brahmalokaṃ na vindanti anṛtena hi pratyūḍhāḥ (chā. 8 | 3 | 2) iti 
<br/>vacanāt | māyāṃ tu prakṛtiṃ vidyāt (śve. 4 | 10) ityādau māyā- 
<br/>śabdo vicitrārthasargakaratriguṇātmakaprakṛtyabhidhāyako nānirvacanī- 
<br/>yājñānavacanaḥ | 
</p> 
<p><lg><l>tena māyāsahasraṃ tacchambarasyāśugāminā |</l> 
<l>bālasya rakṣatā dehamekaikāṃśena sūditam ||</l></lg> (vi. pu. 1 | 19 | 20) 
<br/>ityādau vicitrārthasargasamarthasya pāramārthikasyaivāsurādyastraviśeṣasyaiva 
<br/>māyāśabdābhidheyatvopalambhāt | ato na kadācidapi śrutyā 
<br/>anirvacanīyājñānapratipādanam | 
<pb n="101"> 
</p> 
<p>nāpyaikyopadeśānyathānupapattyā | tattvaṃpadayoḥ saviśeṣabrahmābhidhā- 
<br/>yitvena viruddhayorjīvaparayoḥ svarūpaikyasya pratipattumaśakyatayārthā- 
<br/>patteranudayadoṣadūṣitatvāt | tathā hi -- tatpadaṃ nirastasamastadoṣama- 
<br/>navadhikātiśayāsaṃkhyeyakalyāṇaguṇāspadaṃ jagadudayavibhavalayalīlaṃ 
<br/>brahma pratipādayati | tadaikṣata bahu syāṃ prajāyeya (chā0 6 | 2 | 3) 
<br/>ityādiṣu tasyaiva prakṛtatvāt | tatsamānādhikaraṇaṃ tvaṃpadaṃ cāci- 
<br/>dviśiṣṭajīvaśarīrakaṃ brahmācaṣṭe | prakāradvayaviśiṣṭaikavastuparatvātsā- 
<br/>mānādhikaraṇyasya | 
<pb n="102"> 
</p> 
<p>nanu soyaṃ devadatta itivattattvamiti padayorviruddhabhāgatyāgalakṣaṇayā 
<br/>nirviśeṣasvarūpamātmaikyaṃ sāmānādhikaraṇyārthaḥ kiṃ na syāt | yathā 
<br/>soyamityatra tacchabdena deśāntarakālāntarasaṃbandhī puruṣaḥ pratīyate | 
<br/>idaṃśabdena ca saṃnihitadeśavartamānakālasaṃbandhī | tayoḥ sāmānā- 
<br/>dhikaraṇyenaikyamavagamyate | tatraikasya yugapadviruddhadeśakālapratītirna 
<br/>saṃbhavatīti dvayorapi padayoḥ svarūpaparatve svarūpasya caikyaṃ pratipattuṃ 
<br/>śakyam | evamatrāpi kiṃcijjñatvasarvajñatvādiviruddhāṃśaprahāṇenākha- 
<br/>ṇḍasvarūpaṃ lakṣyata iti cet -- 
</p> 
<p>viṣamoyamupanyāsaḥ | dṛṣṭāntepi virodhavaidhuryeṇa lakṣaṇāgandhāsaṃ- 
<br/>bhavāt | ekasya tāvadbhūtavartamānakāladvayasaṃbandho na viruddhaḥ | 
<br/>deśāntarasthitirbhūtā saṃnihitadeśasthitirvartata iti deśabhedasaṃbandha- 
<br/>virodhaśca kālabhedena pariharaṇīyaḥ | lakṣaṇāpakṣepyekasyaiva padasya 
<pb n="103"> 
<br/>lakṣakatvāśrayaṇena virodhaparihāre padadvayasya lākṣaṇikatvasvīkāro 
<br/>na saṃgacchate | itarathaikasya vastunastattedaṃtāviśiṣṭatvāvagāhanena pratya- 
<br/>bhijñāyāḥ prāmāṇyānaṅgīkāre sthāyitvāsiddhau kṣaṇabhaṅgavādī bauddho 
<br/>vijayeta | evamatrāpi jīvaparamātmanoḥ śarīrātmabhāvena tādātmyaṃ 
<br/>na viruddhamiti pratipāditam | jīvātmā hi brahmaṇaḥ śarīratayā 
<br/>prakāratvādbrahmātmakaḥ | ya ātmani tiṣṭhannātmanontaro yamātmā na 
<br/>veda yasyātmā śarīram (bṛ. mā. 3 | 7 | 22) iti śrutyantarāt | 
<pb n="104"> 
</p> 
<p>atyalpamidamucyate | sarve śabdāḥ paramātmana eva vācakāḥ | 
<br/>na ca paryāyatvam | dvārabhedasaṃbhavāt | tathā hi | jīvasya śarīratayā 
<br/>prakārabhūtāni devamanuṣyādisaṃsthānānīva sarvāṇi vastūnīti brahmā- 
<br/>tmakāni tāni sarvāṇi | ataḥ -- 
</p> 
<p><lg><l>devo manuṣyo yakṣo vā piśācoragarākṣasāḥ |</l> 
<l>pakṣī vṛkṣo latā kāṣṭhaṃ śilā tṛṇaṃ ghaṭaḥ paṭaḥ ||</l></lg> 
<br/>ityādayaḥ sarve śabdāḥ prakṛtipratyayayogenāmidhāyakatayā prasiddhā 
<br/>loke tadvācyatayā pratīyamānatattatsaṃsthānavadvastumukhena tadabhimā- 
<br/>nijīvatadantaryāmiparamātmaparyantasaṃghātasya vācakāḥ | devādiśa- 
<br/>bdānāṃ paramātmaparyantatvamuktaṃ tattvamuktāvalyāṃ caturthasare -- 
<pb n="105"> 
</p> 
<p><lg><l>jīvaṃ devādiśabdo vadati tadapṛthaksiddhabhāvābhidhānā-</l> 
<l>nniṣkarṣābhāvayuktādbahuriha ca dṛḍho lokavedaprayogaḥ |</l> 
<l>ātmāsaṃbandhakāle sthitiranavagatā devamartyādimūrte-</l> 
<l>rjīvātmānupraveśājjagati vibhurapi vyākaronnāmarūpe ||</l></lg> (tattvamu. 4 | 82) iti | 
<br/>anena devādiśabdānāṃ śarīraviśiṣṭajīvaparyantatvaṃ pratipādya saṃsthānai- 
<br/>kyādyabhāve (tattvamu. 4 | 83) ityādinā śarīralakṣaṇaṃ darśayitvā 
<pb n="106"> 
<br/>śabdaistanvaṃśarūpaprabhṛtibhiḥ (tattvamu. 4 | 84) ityādinā viśvasye- 
<br/>śvarādapṛthaksiddhatvamupapādya niṣkarṣākūta (tattvamu. 4 | 85) ityādinā 
<br/>padyena sarveṣāṃ śabdānāṃ paramātmaparyantatvaṃ pratipāditaṃ tatsarvaṃ tata 
<pb n="107"> 
<br/>evāvadhāryam | ayamevārthaḥ samarthito vedārthasaṃgrahe nāmarūpaśruti- 
<br/>vyākaraṇasamaye rāmānujena | 
</p> 
<p>kiṃ ca sarvapramāṇasya saviśeṣaviṣayatayā nirviśeṣavastuni na 
<br/>kimapi pramāṇaṃ samasti | nirvikalpakapratyakṣepi saviśeṣameva vastu 
<br/>pratīyate | anyathā savikalpake soyamiti pūrvapratipannaprakāraviśi- 
<br/>ṣṭapratītyanupapatteḥ | 
<pb n="108"> 
</p> 
<p>kiṃ ca tattvamasyādivākyaṃ na prapañcasya bādhakam | bhrāntimūla- 
<br/>katvāt | bhrāntiprayuktarajjusarpavākyavat | nāpi brahmātmaikya- 
<br/>jñānaṃ nivartakam | tatra pramāṇābhāvasya prāgevopapādanāt | na 
<br/>ca prapañcasya satyatvapratiṣṭhāpanapakṣa ekavijñānena sarvavijñānapratijñā- 
<br/>vyākopaḥ | prakṛtipuruṣamahadahaṃkāratanmātrabhūtendriyacaturdaśabhuvanātma- 
<br/>kabrahmāṇḍatadantarvartidevatiryaṅmanuṣyasthāvarādisarvaprakārasaṃsthānasaṃ- 
<pb n="109"> 
<br/>sthitaṃ kāryamapi sarvaṃ brahmaiveti kāraṇabhūtabrahmātmajñānādeva sarvavi- 
<br/>jñānaṃ bhavatītyekavijñānena sarvavijñānasyopapannataratvāt | api ca 
<br/>brahmavyatiriktasya sarvasya mithyātve sarvasyāsattvādevaikavijñānena sarva- 
<br/>vijñānapratijñā bādhyeta | nāmarūpavibhāgānarhasūkṣmadaśāvatprakṛtipuruṣa- 
<br/>śarīraṃ brahma kāraṇāvastham | jagatastadāpattireva pralayaḥ | nāmarūpa- 
<br/>vibhāgavibhaktasthūlacidacidvastuśarīraṃ brahma kāryāvastham | brahmaṇa- 
<br/>stathāvidhasthūlabhāvaśca sṛṣṭirityabhidhīyate | evaṃ ca kāryakāraṇayo- 
<br/>rananyatvamapyārambhaṇādhikaraṇe pratipāditamupapannataraṃ bhavati | 
<pb n="110"> 
</p> 
<p>nirguṇavādāśca prākṛtaheyaguṇaniṣedhaviṣayatayā vyavasthitāḥ | 
<br/>nānātvaniṣedhavādāścaikasyaiva brahmaṇaḥ śarīratayā prakārabhūtaṃ sarvaṃ 
<br/>cetanācetanātmakaṃ vastviti sarvasyātmatayā sarvaprakāraṃ brahmaivāva- 
<br/>sthitamiti sarvātmakabrahmapṛthagbhūtavastusadbhāvaniṣedhaparatvābhyupaga- 
<br/>mena pratipāditāḥ | 
</p> 
<p>kimatra tattvaṃ bhedo'bheda ubhayātmakaṃ vā | sarvaṃ tattvam | tatra sarva- 
<br/>śarīratayā sarvaprakāraṃ brahmaivāvasthitamityabhedobhyupeyate | ekameva 
<br/>brahma nānābhūtacidacitprakārānnānātvenāvasthitamiti bhedābhedau | 
<br/>cidacidīśvarāṇāṃ svarūpasvabhāvavailakṣaṇyādasaṃkarācca bhedaḥ | tatra cidrū- 
<br/>pāṇāṃ jīvātmanāmasaṃkucitāparicchinnanirmalajñānarūpāṇāmanādika- 
<pb n="111"> 
<br/>rmarūpāvidyāveṣṭitānāṃ tattatkarmānurūpajñānasaṃkocavikāsau bhogyabhū- 
<br/>tācitsaṃsargastadanuguṇasukhaduḥkhopabhogadvayarūpā bhoktṛtā bhagavatpra- 
<br/>tipattirbhagavatpadaprāptirityādayaḥ svabhāvāḥ | acidvastūnāṃ tu bho- 
<br/>gyabhūtānāmacetanatvamapuruṣārthatvaṃ vikārāspadatvamityādayaḥ | para- 
<br/>syeśvarasya bhoktṛbhogyayorantaryāmirūpeṇāvasthānamaparicchedyajñānaiśvarya- 
<br/>vīryaśaktitejaḥprabhṛtyanavadhikātiśayāsaṃkhyeyakalyāṇaguṇagaṇatā sva- 
<br/>saṃkalpapravṛttasvetarasamastacidacidvastujātatā svābhimatasvānurūpai- 
<br/>karūpadivyarūpaniratiśayavividhānantabhūṣaṇatetyādayaḥ | 
</p> 
<p>veṅkaṭanāthena tvitthaṃ niraṭaṅki padārthavibhāgaḥ -- 
<pb n="112"> 
</p> 
<p><lg><l>dravyādravyaprabhedānmitamubhayavidhaṃ tadvidastattvamāhuḥ</l> 
<l>dravyaṃ dvedhā vibhaktaṃ jaḍamajaḍamiti prācyamavyaktakālau |</l> 
<l>antyaṃ pratyakparākca prathamamubhayathā tatra jīveśabhedāt</l> 
<l>nityā bhūtirmatiścetyaparamiha jaḍāmādimāṃ kecidāhuḥ ||</l></lg> (tattvamu. 1 | 6) 
</p> 
<p><lg><l>tatra dravyaṃ daśāvatprakṛtiriha guṇaiḥ sattvapūrvairupetā</l> 
<l>kālobdādyākṛtiḥ syādaṇuravagatimāñjīva īśonya ātmā |</l> 
<l>saṃproktā nityabhūtistriguṇasamadhikā sattvayuktā tathaiva</l> 
<l>jñāturjñeyāvabhāso matiriti kathitaṃ saṃgrahāddravyalakṣma ||</l></lg> (tattvamu. 1 | 7) ityādinā | 
<pb n="113"> 
</p> 
<p>tatra cicchabdavācyā jīvātmānaḥ paramātmanaḥ sakāśādbhinnā 
<br/>nityāśca | tathā ca śrutiḥ -- dvā suparṇā sayujā sakhāyā (mu0 
<br/>3 | 1 | 1, śve0 4 | 6) ityādikā | ata evoktaṃ nānātmāno vyava- 
<br/>sthātaḥ (vai. sū. 3 | 2 | 20) iti | tannityatvamapi śrutiprasiddham -- 
</p> 
<p><lg><l>na jāyate mriyate vā vipaścinnāyaṃ bhūtvā bhavitā vā na bhūyaḥ |</l> 
<l>ajo nityaḥ śāśvatoyaṃ purāṇo na hanyate hanyamāne śarīre ||</l></lg> (kā. 2 | 18) iti | 
<pb n="114"> 
<br/>aparathā kṛtapraṇāśākṛtābhyāgamaprasaṅgaḥ | ata evoktaṃ vītarāga- 
<br/>janmādarśanāt (nyā. sū. 3 | 1 | 25) iti | tadaṇutvamapi śrutipra- 
<br/>siddham -- 
</p> 
<p><lg><l>bālāgraśatabhāgasya śatadhā kalpitasya ca |</l> 
<l>bhāgo jīvaḥ sa vijñeyaḥ sa cānantyāya kalpate ||</l></lg> (śve0 5 | 9) 
<br/>iti | ārāgramātraḥ puruṣaḥ (śve0 5 | 8) aṇurātmā cetasā veditavyaḥ 
<br/>(mu. 3 | 1 | 9) iti ca | 
</p> 
<p>acicchabdavācyaṃ dṛśyaṃ jaḍaṃ jagattrividhaṃ bhogyabhogopakaraṇabhogā- 
<br/>yatanabhedāt | 
<pb n="115"> 
</p> 
<p>tasya jagataḥ kartopādānaṃ ceśvarapadārthaḥ puruṣottamo vāsudevādi- 
<br/>padavedanīyaḥ | tadapyuktam -- 
</p> 
<p><lg><l>vāsudevaḥ paraṃ brahma kalyāṇaguṇasaṃyutaḥ |</l> 
<l>bhuvanānāmupādānaṃ kartā jīvaniyāmakaḥ ||</l></lg> iti | 
<br/>sa eva vāsudevaḥ paramakāruṇiko bhaktavatsalaḥ paramapuruṣastadupā- 
<br/>sakānuguṇatattatphalapradānāya svalīlāvaśādarcāvibhavavyūhasūkṣmānta- 
<br/>ryāmibhedena pañcadhāvatiṣṭhate | tatrārcā nāma pratimādayaḥ | rāmādyava- 
<br/>tāro vibhavaḥ | vyūhaścaturvidho vāsudevasaṃkarṣaṇapradyumnāniruddhasaṃjñakaḥ | 
<pb n="116"> 
<br/>sūkṣmaṃ saṃpūrṇaṣaḍguṇaṃ vāsudevākhyaṃ paraṃ brahma | guṇā apahatapāpmatvā- 
<br/>dayaḥ | sopahatapāpmā vijaro vimṛtyurviśoko vijighatso'pipāsaḥ 
<br/>satyakāmaḥ satyasaṃkalpaḥ (chā0 8 | 7 | 3) iti śruteḥ | antaryāmī 
<br/>sakalajīvaniyāmakaḥ | ya ātmani tiṣṭhannātmānamantaro yamayati 
<br/>(bṛ. mā. 3 | 7 | 22) iti śruteḥ | 
</p> 
<p>tatra pūrvapūrvamūrtyupāsanayā puruṣārthaparipanthiduritanicayakṣaye sa- 
<br/>tyuttarottaramūrtyupāstyadhikāraḥ | taduktam -- 
</p> 
<p><lg><l>vāsudevaḥ svabhakteṣu vātsalyāttattadīhitam |</l> 
<l>adhikāryānuguṇyena prayacchati phalaṃ bahu ||</l></lg> 
</p> 
<p><lg><l>tadarthaṃ līlayā svīyāḥ pañca mūrtīḥ karoti vai |</l> 
<l>pratimādikamarcā syādavatārāstu vaibhavāḥ ||</l></lg> 
</p> 
<p><lg><l>saṃkarṣaṇo vāsudevaḥ pradyumnaścāniruddhakaḥ |</l> 
<l>vyūhaścaturvidho jñeyaḥ sūkṣmaṃ saṃpūrṇaṣaḍguṇam ||</l></lg> 
</p> 
<p><lg><l>tadeva vāsudevākhyaṃ paraṃ brahma nigadyate |</l> 
<l>antaryāmī jīvasaṃstho jīvapreraka īritaḥ ||</l></lg> 
</p> 
<p><lg><l>ya ātmanīti vedāntavākyajālairnirūpitaḥ |</l> 
<l>arcopāsanayā kṣipte kalmaṣedhikṛto bhavet ||</l></lg> 
</p> 
<p><lg><l>vibhavopāsane paścādvyūhopāstau tataḥ param |</l> 
<l>sūkṣme tadanu śaktaḥ syādantaryāmiṇamīkṣitum ||</l></lg> iti | 
<pb n="117"> 
</p> 
<p>tadupāsanaṃ ca pañcavidhamabhigamanamupādānamijyā svādhyāyo yoga 
<br/>iti śrīpañcarātrebhihitam | tatrābhigamanaṃ nāma devatāsthānamārgasya 
<br/>saṃmārjanopalepanādi | upādānaṃ gandhapuṣpādipūjāsādhanasaṃpādanam | 
<br/>ijyā nāma devatāpūjanam | svādhyāyo nāma arthānusaṃdhānapūrvako 
<br/>mantrajapo vaiṣṇavasūktastotrapāṭho nāmasaṃkīrtanaṃ tattvapratipādakaśāstrā- 
<br/>bhyāsaśca | yogo nāma devatānusaṃdhānam | 
</p> 
<p>evamupāsanākarmasamuccitena vijñānena draṣṭvadarśane naṣṭe bhagavadbhaktasya 
<br/>tanniṣṭhasya bhaktavatsalaḥ paramakāruṇikaḥ puruṣottamaḥ svayāthātmyā- 
<br/>nubhavānuguṇaniravadhikānandarūpaṃ punarāvṛttirahitaṃ svapadaṃ prayacchati | 
<br/>tathā ca smṛtiḥ -- 
</p> 
<p><lg><l>māmupetya punarjanma duḥkhālayamaśāśvatam |</l> 
<l>nāpnuvanti mahātmānaḥ saṃsiddhiṃ paramāṃ gatāḥ ||</l></lg> (bha0 gī0 8 | 15) iti | 
</p> 
<p><lg><l>svabhaktaṃ vāsudevopi saṃprāpyānandamakṣayam |</l> 
<l>punarāvṛttirahitaṃ svīyaṃ dhāma prayacchati ||</l></lg> iti ca | 
</p> 
<p>tadetatsarvaṃ hṛdi nidhāya mahopaniṣanmatāvalambanena bhagavadbodhāya- 
<br/>nācāryakṛtāṃ brahmasūtravṛttiṃ vistīrṇāmālakṣya rāmānujaḥ śārīrakamī- 
<br/>māṃsābhāṣyamakārṣīt | tatrāthāto brahmajijñāsā (bra. sū. 1 | 1 | 1) iti 
<pb n="118"> 
<br/>prathamasūtrasyāyamarthaḥ -- atrāthaśabdaḥ pūrvavṛttakarmādhigamanānantaryārthaḥ | 
<br/>taduktaṃ vṛttikāreṇa -- vṛttātkarmādhigamādanantaraṃ brahma vividiṣatīti | 
<br/>ataḥśabdo hetvarthaḥ | adhītasāṅgavedasyādhigatatadarthasya vinaśvarapha- 
<br/>lātkarmaṇo viraktatvāddhetoḥ sthiramokṣābhilāṣukasya tadupāyabhūtabrahma- 
<br/>jijñāsā bhavati | brahmaśabdena svabhāvato nirastasamastadoṣānavadhi- 
<br/>kātiśayāsaṃkhyeyakalyāṇaguṇaḥ puruṣottamobhidhīyate | evaṃ ca karma- 
<br/>jñānasya tadanuṣṭhānasya ca vairāgyotpādanadvārā cittakalmaṣāpanayadvārā 
<br/>ca brahmajñānaṃ prati sādhanatvena tayoḥ kāryakāraṇatvena pūrvottaramīmāṃsa- 
<br/>yorekaśāstratvam | ata eva vṛttikārā ekamevedaṃ śāstraṃ jaiminīyena 
<br/>ṣoḍaśalakṣaṇenetyāhuḥ | 
</p> 
<p>karmaphalasya kṣayitvaṃ brahmajñānaphalasya cākṣayitvaṃ parīkṣya lokānkarma- 
<br/>citānbrāhmaṇo nirvedamāyānnāstyakṛtaḥ kṛtena (mu0 1 | 2 | 12) ityādi- 
<pb n="119"> 
<br/>śrutibhiranumānārthāpattyupavṛṃhitābhiḥ pratyapādi | ekaikanindayā ka- 
<br/>rmaviśiṣṭasya jñānasya mokṣasādhanatvaṃ darśayati śrutiḥ -- 
</p> 
<p><lg><l>andhaṃ tamaḥ praviśanti ye'vidyāmupāsate |</l> 
<l>tato bhūya iva te tamo ya u vidyāyāṃ ratāḥ ||</l></lg> (bṛ. 4 | 4 | 10, ī. 9) 
</p> 
<p><lg><l>vidyāṃ cāvidyāṃ ca yastadvedobhayaṃ saha |</l> 
<l>avidyayā mṛtyuṃ tīrtvā vidyayāmṛtamaśnute</l></lg> (ī. 11) 
<br/>ityādi | taduktaṃ pāñcarātrarahasye -- 
</p> 
<p><lg><l>sa eva karuṇāsindhurbhagavānbhaktavatsalaḥ |</l> 
<l>upāsakānurodhena bhajate mūrtipañcakam ||</l></lg> 
<pb n="120"> 
</p> 
<p><lg><l>tadarcāvibhavavyūhasūkṣmāntaryāmisaṃjñakam |</l> 
<l>yadāśrityaiva cidvargastattajjñeyaṃ prapadyate ||</l></lg> 
</p> 
<p><lg><l>pūrvapūrvoditopāstiviśeṣakṣīṇakalmaṣaḥ |</l> 
<l>uttarottaramūrtīnāmupāstyadhikṛto bhavet ||</l></lg> 
</p> 
<p><lg><l>evaṃ hyaharahaḥ śrautasmārtadharmānusārataḥ |</l> 
<l>uktopāsanayā puṃsāṃ vāsudevaḥ prasīdati ||</l></lg> 
</p> 
<p><lg><l>prasannātmā harirbhaktyā nididhyāsanarūpayā |</l> 
<l>avidyāṃ karmasaṃghātarūpāṃ sadyo nivartayet ||</l></lg> 
</p> 
<p><lg><l>tataḥ svābhāvikāḥ puṃsāṃ te saṃsāratirohitāḥ |</l> 
<l>āvirbhavanti kalyāṇāḥ sarvajñatvādayo guṇāḥ ||</l></lg> 
</p> 
<p><lg><l>evaṃ guṇāḥ samānāḥ syurmuktānāmīśvarasya ca |</l> 
<l>sarvakartṛtvamevaikaṃ tebhyo deve viśiṣyate ||</l></lg> 
</p> 
<p><lg><l>muktāstu śeṣiṇi brahmaṇyaśeṣe śeṣarūpiṇaḥ |</l> 
<l>sarvānaśruvate kāmānsaha tena vipaścitā ||</l></lg> iti | 
<pb n="121"> 
</p> 
<p>tasmāttāpatrayāturairamṛtatvāya puruṣottamādipadavedanīyaṃ brahma jijñā- 
<br/>sitavyamityuktaṃ bhavati | prakṛtipratyayau pratyayārthaprādhānyena saha brūta 
<br/>itaḥ sanonyatreti vacanabalādicchāyā iṣyamāṇapradhānatvādiṣyamāṇaṃ 
<br/>jñānamiha vidheyam | tacca dhyānopāsanādiśabdavācyaṃ vedanaṃ na tu 
<br/>vākyajanyamāpātajñānam | padasaṃdarbhaśrāviṇo vyutpannasya vidhānamanta- 
<pb n="122"> 
<br/>reṇāpi prāptatvāt | ātmā vā are draṣṭavyaḥ śrotavyo mantavyo ni- 
<br/>didhyāsitavyaḥ (bṛ0 2 | 4 | 5) ātmetyevopāsīta (bṛ0 1 | 4 | 7) 
<br/>vijñāya prajñāṃ kurvīta (bṛ0 4 | 4 | 21) anuvidya vijānāti 
<br/>(chā0 8 | 7 | 1) ityādiśrutibhyaḥ | atra śrotavya ityanuvādaḥ | adhya- 
<br/>yanavidhinā sāṅgasya svādhyāyasya grahaṇedhītavedasya puruṣasya prayoja- 
<br/>navadarthadarśanāttannirṇayāya svarasata eva śravaṇe pravartamānatayā tasya 
<br/>prāptatvāt | mantavya iti cānuvādaḥ | śravaṇapratiṣṭhārthatvena mananasyāpi 
<br/>prāptatvāt | aprāpte śāstramarthavaditi nyāyāt | dhyānaṃ ca tailadhārā- 
<br/>vadavicchinnasmṛtisaṃtānarūpam | dhruvā smṛtiḥ smṛtipratilambhe sarva- 
<br/>granthīnāṃ vipramokṣa iti dhruvāyāḥ smṛtereva mokṣopāyatvaśravaṇāt | 
<br/>sā ca smṛtirdarśanasamānākārā | 
</p> 
<p><lg><l>bhidyate hṛdayagranthiśchidyante sarvasaṃśayāḥ |</l> 
<l>kṣīyante cāsya karmāṇi tasmindṛṣṭe parāvare ||</l></lg> (mu0 2 | 2 | 8) 
<br/>ityanenaikavākyatvāt | tathā ca ātmā vā are draṣṭavyaḥ (bṛ0 
<pb n="123"> 
<br/>2 | 4 | 5) ityanenāsyā darśanarūpatā vidhīyate | bhavati ca bhāvanāpraka- 
<br/>rṣātsmṛterdarśanarūpatvam | vākyakāreṇaitatsarvaṃ prapañcitaṃ vedanamupāsanaṃ 
<br/>syādityādinā | tadeva dhyānaṃ viśinaṣṭi śrutiḥ -- 
</p> 
<p><lg><l>nāyamātmā pravacanena labhyo na medhayā na bahunā śrutena |</l> 
<l>yamevaiṣa vṛṇute tena labhyastasyaiṣa ātmā vivṛṇute tanūṃ svām ||</l></lg> (kaṭha0 2 | 23) iti | 
<br/>priyatama eva hi varaṇīyo bhavati | yathāyaṃ priyatama ātmānaṃ 
<br/>prāpnoti tathā svayameva bhagavānprayatata iti bhagavataivābhihitam -- 
</p> 
<p><lg><l>teṣāṃ satatayuktānāṃ bhajatāṃ prītipūrvakam |</l> 
<l>dadāmi buddhiyogaṃ taṃ yena māmupayānti te ||</l></lg> (bha0 gī0 10 | 10) iti | 
</p> 
<p><lg><l>puruṣaḥ sa paraḥ pārtha bhaktyā labhyastvananyayā |</l></lg> (bha0 gī0 8 | 22) iti ca | 
</p> 
<p>bhaktistu niratiśayānandapriyānanyaprayojanasakaletaravaitṛṣṇyava- 
<pb n="124"> 
<br/>jjñānaviśeṣa eva | tatsiddhiśca vivekādibhyo bhavatīti vākyakāre- 
<br/>ṇoktaṃ tallabdhirvivekavimokābhyāsakriyākalyāṇānavasādānuddharṣebhyaḥ 
<br/>saṃbhavānnirvacanācceti | tatra viveko nāmāduṣṭādannātsattvaśuddhiḥ | 
<br/>atra nirvacanam -- āhāraśuddheḥ sattvaśuddhiḥ sattvaśuddhyā dhruvā smṛti- 
<br/>riti | vimokaḥ kāmānabhiṣvaṅgaḥ | śānta upāsīteti nirvacanam | 
<br/>punaḥ punaḥ saṃśīlanamabhyāsaḥ | nirvacanaṃ ca smārtamudāhṛtaṃ bhāṣyakā- 
<br/>reṇa sadā tadbhāvabhāvitaḥ (gī. 8 | 6) iti | śrautasmārtakarmānuṣṭhānaṃ 
<br/>śaktitaḥ kriyā | kriyāvāneṣa brahmavidāṃ variṣṭha iti nirvacanam | 
<br/>satyārjavadayādānādīni kalyāṇāni | satyena labhyata ityādi nirva- 
<br/>canam | dainyaviparyayonavasādaḥ | nāyamātmā balahīnena labhyaḥ 
<br/>(mu0 3 | 2 | 4) iti nirvacanam | tadviparyayajā tuṣṭiruddharṣaḥ | 
<br/>tadviparyayonuddharṣaḥ | śānto dānta iti nirvacanam | 
</p> 
<p>tadevamevaṃvidhaniyamaviśeṣasamāsāditapuruṣottamaprasādavidhvasta- 
<br/>tamaḥsvāntasyānanyaprayojanānavarataniratiśayapriyaviśadātmapratyayā- 
<pb n="125"> 
<br/>vabhāsatāpannadhyānarūpayā bhaktyā puruṣottamapadaṃ labhyata iti siddham 
<br/>taduktaṃ yāmunena -- ubhayaparikarmitasvāntasyaikāntikātyantikabhakti- 
<br/>yogo labhya iti | jñānakarmayogasaṃskṛtāntaḥkaraṇasyetyarthaḥ | 
</p> 
<p>kiṃ punarbrahma jijñāsitavyamityapekṣāyāṃ lakṣaṇamuktaṃ janmādyasya 
<br/>yataḥ (bra. sū. 1 | 1 | 2) iti | janmādīti sṛṣṭisthitipralayam | tadgu- 
<br/>ṇasaṃvijñāno bahuvrīhiḥ | asyācintyavividhavicitraracanasya niyatade- 
<br/>śakālabhogabrahmādistambaparyantakṣetrajñamiśrasya jagato yato yasmātsarve- 
<br/>śvarānnikhilaheyapratyanīkasvarūpātsatyasaṃkalpādyanavadhikātiśayāsaṃ- 
<br/>khyeyakalyāṇaguṇātsarvajñātsarvaśakteḥ puṃsaḥ sṛṣṭisthitipralayāḥ prava- 
<br/>rtanta iti sūtrārthaḥ | 
<pb n="126"> 
</p> 
<p>itthaṃbhūte brahmaṇi kiṃ pramāṇamiti jijñāsāyāṃ śāstrameva pramāṇami- 
<br/>tyuktaṃ śāstrayonitvāt (bra. sū. 1 | 1 | 3) iti | śāstraṃ yoniḥ kāraṇaṃ 
<br/>pramāṇaṃ yasya tacchāstrayoni | tasya bhāvastattvaṃ tasmāt | brahmajñānakāra- 
<br/>ṇatvācchāstrasya tadyonitvaṃ brahmaṇa ityarthaḥ | na ca brahmaṇaḥ pramāṇāntara- 
<br/>gamyatvaṃ śaṅkituṃ śakyam | atīndriyatvena pratyakṣasya tatra pravṛttyanupa- 
<br/>patteḥ | nāpi mahārṇavādikaṃ sakartṛkaṃ kāryatvāddhaṭavadityanumānam | 
<br/>tasya pūtikūṣmāṇḍāyamānatvāt | tallakṣaṇaṃ brahma yato vā imāni 
<br/>bhūtāni (tai. 2 | 1 | 1) ityādivākyaṃ pratipādayatīti sthitam | 
</p> 
<p>yadyapi brahma pramāṇāntaragocaratāṃ nāvatarati tathāpi pravṛttini- 
<br/>vṛttiparatvābhāve siddharūpaṃ brahma na śāstraṃ pratipādayituṃ prabhavatī- 
<pb n="127"> 
<br/>tyetatparyanuyogaparihārāyoktaṃ -- tattu samanvayāt (bra. sū. 1 | 1 | 4) 
<br/>iti | tuśabdaḥ prasaktāśaṅkāvyāvṛttyarthaḥ | tacchāstrapramāṇakatvaṃ brahmaṇaḥ 
<br/>saṃbhavatyeva | kutaḥ | samanvayāt | paramapuruṣārthabhūtasyaiva brahmaṇobhi- 
<br/>dheyatayānvayādityarthaḥ | na ca pravṛttinivṛttyoranyataravirahiṇaḥ prayo- 
<br/>janaśūnyatvam | svarūpapareṣvapi putraste jāto nāyaṃ sarpa ityādiṣu 
<br/>harṣaprāptibhayanivṛttirūpaprayojanavattvaṃ dṛṣṭameveti na kiṃcidanupapannam | 
<br/>diṅmātramatra pradarśitam | vistarastvākarādevāvagantavya iti vista- 
<br/>rabhīruṇodāsyata iti sarvamanākulam || 
</p> 
<p>|| iti śrīmatsāyaṇamādhavīye sarvadarśanasaṃgrahe rāmānujadarśanam || 
<pb n="128"> 
<h1>|| atha pūrṇaprajñadarśanam || 5 ||</h1> 
</p> 
<p>tadetadrāmānujamataṃ jīvāṇutvadāsatvavedāpauruṣeyatvasiddhārthabodha- 
<br/>katvasvataḥpramāṇatvapramāṇatritvapañcarātropajīvyatvaprapañcabhedasatyatvā- 
<br/>disāmyepi parasparaviruddhabhedādipakṣatrayakakṣīkāreṇa kṣapaṇakapakṣa- 
<br/>nikṣiptamityupekṣamāṇaḥ sa ātmā tattvamasi (chā. 6 | 8 | 7) ityādi- 
<br/>vedāntavākyajātasya bhaṅgyantareṇārthāntaraparatvamupapādya brahmamīmāṃ- 
<br/>sāvivaraṇavyājenānandatīrthaḥ prasthānāntaramāsthiṣata | 
</p> 
<p>tanmate hi dvividhaṃ tattvaṃ svatantraparatantrabhedāt | taduktaṃ tattva- 
<br/>viveke -- 
</p> 
<p><lg><l>svatantraṃ paratantraṃ ca dvividhaṃ tattvamiṣyate |</l> 
<l>svatantro bhagavānviṣṇurnirdoṣo'śeṣasadguṇaḥ ||</l></lg> iti | 
</p> 
<p>nanu sajātīyavijātīyasvagatanānātvaśūnyaṃ brahmatattvamiti prati- 
<pb n="129"> 
<br/>pādakeṣu vedānteṣu jāgarūkeṣu kathamaśeṣasadguṇatvaṃ tasya kathyata iti 
<br/>cenmaivam | bhedapramāpakabahupramāṇavirodhena teṣāṃ tatra prāmāṇyānupa- 
<br/>patteḥ | tathā hi -- pratyakṣaṃ tāvadidamasmādbhinnamiti nīlapītāderbheda- 
<br/>madhyakṣayati | 
</p> 
<p>atha manyethāḥ -- kiṃ pratyakṣaṃ bhedamevāvagāhate kiṃ vā dharmiprati- 
<br/>yogighaṭitam | na prathamaḥ | dharmipratiyogipratipattimantareṇa tatsā- 
<br/>pekṣasya bhedasyāśakyādhyavasāyatvāt | dvitīyepi dharmipratiyogi- 
<br/>grahaṇapuraḥsaraṃ bhedagrahaṇamatha vā yugapattatsarvagrahaṇam | na pūrvaḥ | buddhe- 
<pb n="130"> 
<br/>rviramya vyāpārābhāvāt | anyonyāśrayaprasaṅgācca | nāpi caramaḥ | 
<br/>kāryakāraṇabuddhyoryaugapadyābhāvāt | dharmipratītirhi bhedapratyayasya kā- 
<br/>raṇam | evaṃ pratiyogipratītirapi | saṃnihitepi dharmiṇi vyavahitapra- 
<br/>tiyogijñānamantareṇa bhedasyājñātatvenānvayavyatirekābhyāṃ kāryakāra- 
<br/>ṇabhāvāvagamāt | tasmānna bhedapratyakṣaṃ suprasaramiti cet -- 
</p> 
<p>kiṃ vastusvarūpabhedavādinaṃ pratīmāni dūṣaṇānyuddhuṣyante kiṃ vā 
<br/>dharmabhedavādinaṃ prati | prathame corāparādhānmāṇḍavyanigrahanyāyāpātaḥ | 
<pb n="131"> 
<br/>bhavadabhidhīyamānadūṣaṇānāṃ tadaviṣayatvāt | nanu vastusvarūpasyaiva 
<br/>bhedatve pratiyogisāpekṣatvaṃ na ghaṭate ghaṭavat | pratiyogisāpekṣa eva 
<br/>sarvatra bhedaḥ prathata iti cenna | prathamaṃ sarvato vilakṣaṇatayā vastusvarūpe 
<br/>jñāyamāne pratiyogyapekṣayā viśiṣṭavyavahāropapatteḥ | tathā hi | pari- 
<br/>māṇaghaṭitaṃ vastusvarūpaṃ prathamamavagamyate | paścātpratiyogiviśeṣāpe- 
<br/>kṣayā hrasvaṃ dīrghamiti tadeva viśiṣya vyavahārabhājanaṃ bhavati | taduktaṃ 
<pb n="132"> 
<br/>viṣṇutattvanirṇaye -- na ca viśeṣaṇaviśeṣyatayā bhedasiddhiḥ | viśeṣaṇa- 
<br/>viśeṣyabhāvaśca bhedāpekṣaḥ | dharmipratiyogyapekṣayā bhedasiddhiḥ | bhedā- 
<br/>pekṣaṃ ca dharmipratiyogitvamityanyonyāśrayatayā bhedasyāyuktiḥ | padārtha- 
<br/>svarūpatvādbhedasya -- ityādinā | ata eva gavārthino gavayadarśanānna 
<br/>pravartante gośabdaṃ ca na smaranti | na ca nīrakṣīrādau svarūpe gṛhyamāṇe 
<br/>bhedapratibhāsopi syāditi bhaṇanīyam | samānābhihārādipratiba- 
<br/>ndhakabalādbhedabhānavyavahārābhāvopapatteḥ | taduktam -- 
<pb n="133"> 
</p> 
<p><lg><l>atidūrātsāmīpyādindriyaghātānmanonavasthānāt |</l> 
<l>saukṣmyādvyavadhānādabhibhavātsamānābhihārācca ||</l></lg> (sāṃkhyakā. 7) iti | 
<br/>atidūrādgiriśikharavartitarvādau atisāmīpyāllocanāñjanādau i- 
<br/>ndriyaghātādvidyudādau manonavasthānātkāmādyupaplutamanaskasya sphī- 
<br/>tālokavartini ghaṭādau saukṣmyātparamāṇvādau vyavadhānātkuḍyādyanta- 
<br/>rhite abhibhavāddivā pradīpaprabhādau samānābhihārānnīrakṣīrādau yathā- 
<br/>vadgrahaṇaṃ nāstītyarthaḥ | 
</p> 
<p>bhavatu vā dharmabhedavādastathāpi na kaściddoṣaḥ | dharmipratiyogi- 
<br/>grahaṇe sati paścāttaddhaṭitabhedagrahaṇopapatteḥ | na ca parasparāśraya- 
<br/>prasaṅgaḥ | parānanapekṣya prabhedaśālino vastuno grahaṇe sati dharmabhe- 
<pb n="134"> 
<br/>dabhānasaṃbhavāt | na ca dharmabhedavāde tasya tasya bhedasya bhedāntara- 
<br/>bhedyatvenānavasthā duravasthā syādityāstheyam | bhedāntaraprasaktau 
<br/>mūlābhāvāt | bhedabhedinau bhinnāviti vyavahārādarśanāt | na caika- 
<br/>bhedabalenānyabhedānumānam | dṛṣṭāntabhedāvighātenotthāne doṣābhā- 
<pb n="135"> 
<br/>vāt | soyaṃ piṇyākayācanārthaṃ gatasya khārikātailadātṛtvābhyu- 
<br/>pagama iva | dṛṣṭāntabhedavimarde tvanutthānameva | na hi varavighātāya 
<br/>kanyodvāhaḥ | tasmānmūlakṣayābhāvādanavasthā na doṣāya | 
<pb n="136"> 
</p> 
<p>anumānenāpi bhedovasīyate | parameśvaro jīvādbhinnaḥ | taṃ prati 
<br/>sevyatvāt | yo yaṃ prati sevyaḥ sa tasmādbhinnaḥ | yathā bhṛtyādrājā | 
<br/>na hi sukhaṃ me syādduḥkhaṃ me na manāgapi -- iti puruṣārthamarthayamānāḥ 
<br/>puruṣāḥ sthapatipadaṃ kāmayamānāḥ satkārabhājo bhaveyuḥ | pratyuta 
<br/>sarvānarthabhājanaṃ bhavanti | yaḥ svasyātmano hīnatvaṃ parasya guṇotkarṣaṃ 
<br/>ca kathayati sa stutyaḥ prītaḥ stāvakasya tasyābhīṣṭaṃ prayacchati | 
<br/>tadāha -- 
</p> 
<p><lg><l>ghātayanti hi rājāno rājāhamitivādinaḥ |</l> 
<l>dadasyakhilamiṣṭaṃ ca svaguṇotkarṣavādinām ||</l></lg> iti | 
<pb n="137"> 
<br/>evaṃ ca parameśvarābhedatṛṣṇayā viṣṇorguṇotkarṣasya mṛgatṛṣṇikāsa- 
<br/>matvāmidhānaṃ vipulakadalīphalalipsayā jihvācchedanamanuharati | 
<br/>etādṛśaviṣṇuvidveṣaṇādandhatamasapraveśaprasaṅgāt | tadetatpratipāditaṃ 
<br/>madhyamandireṇa mahābhāratatātparyanirṇaye -- 
</p> 
<p><lg><l>anādidveṣiṇo daityā viṣṇau dveṣo vivardhitaḥ |</l> 
<l>tamasyandhe pātayati daityānante viniścayāt ||</l></lg> (ma. bhā. tā. 1 | 111) iti | 
</p> 
<p>sā ca sevā -- aṅkananāmakaraṇabhajanabhedāttrividhā | tatrāṅkanaṃ 
<br/>nārāyaṇāyudhādīnāṃ tadrūpasmaraṇārthamapekṣitārthasiddhyarthaṃ ca | tathā ca 
<br/>śākalyasaṃhitāpariśiṣṭam -- 
<pb n="138"> 
</p> 
<p><lg><l>cakraṃ bibharti puruṣobhitaptaṃ</l> 
<l>balaṃ devānāmamṛtasya viṣṇoḥ |</l> 
<l>sa yāti nākaṃ duritāvadhūya</l> 
<l>viśanti yadyatayo vītarāgāḥ ||</l></lg> 
</p> 
<p><lg><l>devāso yena vidhṛtena bāhunā</l> 
<l>sudarśanena prayātāstamāyan |</l> 
<l>yenāṅkitā manavo lokasṛṣṭiṃ</l> 
<l>vitanvanti brāhmaṇāstadvahanti ||</l></lg> 
</p> 
<p><lg><l>tadviṣṇoḥ paramaṃ padaṃ yena gacchanti lāñchitāḥ |</l> 
<l>urukramasya cihnairaṅkitā loke subhagā bhavāmaḥ ||</l></lg> iti | 
<br/>ataptatanūrna tadāmo aśnute śritāsa idvahantastatsamāsata | 
<br/>(tai. ā. 1 | 11) iti taittirīyakopaniṣacca | sthānaviśeṣaścāgneyapurāṇe 
<br/>darśitaḥ -- 
</p> 
<p><lg><l>dakṣiṇe tu kare vipro bibhṛyācca sudarśanam |</l> 
<l>savyena śaṅkhaṃ bibhṛyāditi brahmavido viduḥ ||</l></lg> iti | 
<br/>anyatra cakradhāraṇe mantraviśeṣaśca darśitaḥ -- 
</p> 
<p><lg><l>sudarśana mahājvāla koṭisūryasamaprabha |</l> 
<l>ajñānāndhasya me nityaṃ viṣṇormārgaṃ pradarśaya ||</l></lg> 
</p> 
<p><lg><l>tvaṃ purā sāgarotpanno viṣṇunā vidhṛtaḥ kare |</l> 
<l>namitaḥ sarvadevaiśca pāñcajanya namostu te ||</l></lg> iti | 
</p> 
<p>nāmakaraṇaṃ putrādīnāṃ keśavādināmnā vyavahāraḥ sarvadā tannāmānu- 
<br/>smaraṇārtham | 
</p> 
<p>bhajanaṃ daśavidhaṃ vācā satyaṃ hitaṃ priyaṃ svādhyāyaḥ kāyena dānaṃ 
<br/>paritrāṇaṃ parirakṣaṇaṃ manasā dayā spṛhā śraddhā ceti | atraikaikaṃ 
<br/>niṣpādya nārāyaṇe samarpaṇaṃ bhajanam | taduktam -- 
</p> 
<p><lg><l>aṅkanaṃ nāmakaraṇaṃ bhajanaṃ daśadhā ca tat |</l></lg> iti | 
<pb n="139"> 
</p> 
<p>evaṃ jñeyatvādināpi bhedonumātavyaḥ | 
</p> 
<p>tathā śrutyāpi bhedovagantavyaḥ | satyamenamanu viśve madanti 
<br/>rātiṃ devasya gṛṇato maghonaḥ | satyaḥ so asya mahimā gṛṇe śavo yajñeṣu 
<br/>viprarājye | satya ātmā satyo jīvaḥ satyaṃ bhidā satyaṃ bhidā satyaṃ 
<br/>bhidā maivāruvaṇyo maivāruvaṇyo maivāruvaṇya iti mokṣānandabheda- 
<br/>pratipādakaśrutibhyaḥ | 
</p> 
<p><lg><l>idaṃ jñānamupāśritya mama sādharmyamāgatāḥ |</l> 
<l>sargepi nopajāyante pralaye na vyathanti ca ||</l></lg> (gī0 14 | 2) 
<pb n="140"> 
<br/>jagadvyāpāravarjam | prakaraṇādasaṃnihitatvācca (bra. sū. 4 | 4 | 17, 18) 
<br/>ityādibhyaśca | na ca brahma veda brahmaiva bhavati (mu0 3 | 2 | 9) iti 
<br/>śrutibalājjīvasya pāramaiśvaryaṃ śakyaśaṅkam | 
</p> 
<p>saṃpūjya brāhmaṇaṃ bhaktyā śūdropi brāhmaṇo bhavet | 
<br/>itibadbṛṃhito bhavatītyarthaparatvāt | 
</p> 
<p>nanu -- 
</p> 
<p><lg><l>prapañco yadi vidyeta nivarteta na saṃśayaḥ |</l> 
<l>māyāmātramidaṃ dvaitamadvaitaṃ paramārthataḥ ||</l></lg> (mā. kā. 1 | 17) 
<br/>iti vacanāddvaitasya kalpitatvamavagamyata iti cet -- satyam | bhāvama- 
<br/>nabhisaṃdhāyābhidhānāt | tathā hi | yadyayamutpadyeta tarhi nivarteta na 
<br/>saṃśayaḥ | tasmādanādirevāyaṃ prakṛṣṭaḥ pañcavidho bhedaprapañcaḥ | na cāya- 
<pb n="141"> 
<br/>mavidyamānaḥ | māyāmātratvāt | māyeti bhagavadicchocyate | 
</p> 
<p><lg><l>mahāmāyetyavidyeti niyatirmohinīti ca |</l> 
<l>prakṛtirvāsanetyeva tavecchānanta kathyate ||</l></lg> 
</p> 
<p><lg><l>prakṛtiḥ prakṛṣṭakaraṇādvāsanā vāsayedyataḥ |</l> 
<l>a ityukto haristasya māyāvidyeti saṃjñitā ||</l></lg> 
</p> 
<p><lg><l>māyetyuktā prakṛṣṭatvātprakṛṣṭe hi mayābhidhā |</l> 
<l>viṣṇoḥ prajñaptirevaikā śabdairetairudīryate ||</l> 
<l>prajñaptirūpo hi hariḥ sā ca svānandalakṣaṇā ||</l></lg> 
<br/>ityādivacananicayaprāmāṇyabalāt | saiva prajñā mānatrāṇakartrī ca yasya 
<br/>tanmāyāmātram | tataśca parameśvareṇa jñātatvādrakṣitatvācca na dvaitaṃ bhrā- 
<br/>ntikalpitam | na hīśvare sarvasya bhrāntiḥ saṃbhavati | viśeṣādarśanani- 
<br/>bandhanatvādbhrānteḥ | tarhi tadvyapadeśaḥ kathamityatrottaramadvaitaṃ paramārthata 
<br/>iti | paramārthata iti paramārthāpekṣayā | tena sarvasmāduttamasya viṣṇu- 
<br/>tattvasya samābhyadhikaśūnyatvamuktaṃ bhavati | tathā ca paramā śrutiḥ -- 
<pb n="142"> 
</p> 
<p><lg><l>jīveśvarabhidā caiva jaḍeśvarabhidā tathā |</l> 
<l>jīvabhedo mithaścaiva jaḍajīvabhidā tathā ||</l></lg> 
</p> 
<p><lg><l>mithaśca jaḍabhedo yaḥ prapañco bhedapañcakaḥ |</l> 
<l>soyaṃ satyopyanādiśca sādiścennāśamāpnuyāt ||</l></lg> 
</p> 
<p><lg><l>na ca nāśaṃ prayātyeṣa na cāsau bhrāntikalpitaḥ |</l> 
<l>kalpitaścennivarteta na cāsau vinivartate ||</l></lg> 
</p> 
<p><lg><l>dvaitaṃ na vidyata iti tasmādajñānināṃ matam |</l> 
<l>mataṃ hi jñānināmetanmitaṃ trātaṃ hi viṣṇunā ||</l></lg> 
</p> 
<p><lg><l>tasmānmātramiti proktaṃ paramo harireva tu |</l></lg> ityādi | 
<br/>tasmādviṣṇoḥ sarvotkarṣa eva tātparyaṃ sarvāgamānām | 
<br/>etadevābhisaṃdhāyābhihitaṃ bhagavatā -- 
</p> 
<p><lg><l>dvāvimau puruṣau loke kṣaraścākṣara eva ca |</l> 
<l>kṣaraḥ sarvāṇi bhūtāni kūṭasthokṣara ucyate ||</l></lg> 
<pb n="143"> 
</p> 
<p><lg><l>uttamaḥ puruṣastvanyaḥ paramātmetyudāhṛtaḥ |</l> 
<l>yo lokatrayamāviśya bibhartyavyaya īśvaraḥ ||</l></lg> 
</p> 
<p><lg><l>yasmātkṣaramatītohamakṣarādapi cottamaḥ |</l> 
<l>atosmi loke vede ca prathitaḥ puruṣottamaḥ ||</l></lg> 
</p> 
<p><lg><l>yo māmevamasaṃmūḍho jānāti puruṣottamam |</l> 
<l>sa sarvavidbhajati māṃ sarvabhāvena bhārata ||</l></lg> 
</p> 
<p><lg><l>iti guhyatamaṃ śāstramidamuktaṃ mayānagha |</l> 
<l>etadbuddhvā buddhimānsyātkṛtakṛtyaśca bhārata ||</l></lg> (gī0 15 | 16 | 20) iti | 
<br/>mahāvarāhepi -- 
</p> 
<p><lg><l>mukhyaṃ ca sarvavedānāṃ tātparyaṃ śrīpatau pare |</l> 
<l>utkarṣe tu tadanyatra tātparyaṃ syādavāntaram ||</l></lg> iti | 
<br/>yuktaṃ ca viṣṇoḥ sarvotkarṣe mahātātparyam | mokṣo hi sarvapuruṣā- 
<br/>rthottamaḥ | 
</p> 
<p><lg><l>dharmārthakāmāḥ sarvepi na nityā mokṣa eva hi |</l> 
<l>nityastasmāttadarthāya yateta matimānnaraḥ ||</l></lg> 
<br/>iti bhāllaveyaśruteḥ | 
<pb n="144"> 
</p> 
<p>mokṣaśca viṣṇuprasādamantareṇa na labhyate | 
</p> 
<p>yasya prasādātparamārtirūpādasmātsaṃsārānmucyate nāpareṇa | 
</p> 
<p>nārāyaṇosau paramo vicintyo mumukṣubhiḥ karmapāśādamuṣmāt || 
<br/>iti nārāyaṇaśruteḥ | 
</p> 
<p><lg><l>tasminprasanne kimihāstyalabhyaṃ</l> 
<l>dharmārthakāmairalamalpakāste |</l> 
<l>samāśritādbrahmataroranantāt</l> 
<l>niḥsaṃśayaṃ muktiphalaṃ prayānti ||</l></lg> (vi. pu. 1 | 17 | 91) 
<br/>iti viṣṇupurāṇokteśca | prasādaśca guṇotkarṣajñānādeva nābhedajñānā- 
<br/>dityuktam | 
</p> 
<p>na ca tattvamasyāditādātmyavyākopaḥ | śrutitātparyāparijñānavi- 
<br/>jṛmbhaṇāt | 
</p> 
<p><lg><l>āha nityaparokṣaṃ tu tacchabdo hyaviśeṣataḥ |</l> 
<l>tvaṃśabdaścāparokṣārthaṃ tayoraikyaṃ kathaṃ bhavet ||</l></lg> 
</p> 
<p><lg><l>ādityo yūpa itivatsādṛśyārthā tu sā śrutiḥ |</l></lg> iti | 
<br/>tathā ca paramā śrutiḥ -- 
<pb n="145"> 
</p> 
<p><lg><l>jīvasya paramaikyaṃ tu buddhisārūpyameva tu |</l> 
<l>ekasthānaniveśo vā vyaktisthānamapekṣya saḥ ||</l></lg> 
</p> 
<p><lg><l>na svarūpaikatā tasya muktasyāpi virūpataḥ |</l> 
<l>svātantryapūrṇatelpatvapāratantrye virūpate ||</l></lg> iti | 
</p> 
<p>atha vā tattvamasītyatra sa evātmā svātantryādiguṇopetatvāt | 
<br/>atattvamasi tvaṃ tanna bhavasi tadrahitatvādityekatvamatiśayena nirākṛ- 
<br/>tam | tadāha -- 
</p> 
<p><lg><l>atattvamiti vā chedastenaikyaṃ sunirākṛtam |</l></lg> iti | 
<pb n="146"> 
</p> 
<p>tasmāddṛṣṭāntanavakepi sa yathā śakuniḥ sūtreṇa prabaddhaḥ (chā. 6 | 8 | 3) 
<pb n="147"> 
<br/>ityādinā bheda eva dṛṣṭāntābhidhānānnāyamabhedopadeśa iti tattvavā- 
<br/>darahasyam | 
</p> 
<p>tathā ca mahopaniṣat -- 
</p> 
<p><lg><l>yathā pakṣī ca sūtraṃ ca nānāvṛkṣarasā yathā |</l> 
<l>yathā nadyaḥ samudrāśca yathā jīvamahīruhau ||</l></lg> 
<pb n="148"> 
</p> 
<p><lg><l>yathāṇimā ca dhānā ca śuddhodalavaṇe yathā |</l> 
<l>corāpahāryau ca yathā yathā puṃviṣayāvapi ||</l></lg> 
</p> 
<p><lg><l>yathājño jīvasaṃghaśca prāṇādeśca niyāmakaḥ |</l> 
<l>tathā jīveśvarau bhinnau sarvadaiva vilakṣaṇau ||</l></lg> 
</p> 
<p><lg><l>tathāpi sūkṣmarūpatvānna jīvātparamo hariḥ |</l> 
<l>bhedena mandadṛṣṭīnāṃ dṛśyate prerakopi san ||</l></lg> 
</p> 
<p><lg><l>vailakṣaṇyaṃ tayorjñātvā mucyate badhyatenyathā |</l></lg> iti | 
</p> 
<p><lg><l>brahmā śivaḥ surādyāśca śarīrakṣaraṇātkṣarāḥ |</l> 
<l>lakṣmīrakṣaradehatvādakṣarā tatparo hariḥ ||</l></lg> 
</p> 
<p><lg><l>svātantryaśaktivijñānasukhādyairakhilairguṇaiḥ |</l> 
<l>niḥsīmatvena te sarve tadvaśāḥ sarvadaiva ca ||</l></lg> iti | 
</p> 
<p><lg><l>viṣṇuṃ sarvaguṇaiḥ pūrṇaṃ jñātvā saṃsāravarjitaḥ |</l> 
<l>nirduḥkhānandabhuṅnityaṃ tatsamīpe sa modate ||</l></lg> 
</p> 
<p><lg><l>muktānāṃ cāśrayo viṣṇuradhikodhipatistathā |</l> 
<l>tadvaśā eva te sarve sarvadaiva sa īśvaraḥ ||</l></lg> iti ca | 
<pb n="149"> 
</p> 
<p>ekavijñānena sarvavijñānaṃ ca pradhānatvakāraṇatvādinā yujyate na tu 
<br/>sarvamithyātvena | na hi satyajñānena mithyājñānaṃ saṃbhavati | yathā pradhā- 
<br/>napuruṣāṇāṃ jñānājñānābhyāṃ grāmo jñāto'jñāta ityevamādivyapadeśo 
<br/>dṛṣṭa eva | yathā ca kāraṇe pitari jñāte jānātyasya putramiti | yathā 
<br/>vā sādṛśyādekastrījñānādanyastrījñānamiti | tadeva sādṛśyamatrāpi 
<pb n="150"> 
<br/>vivakṣitaṃ yathā somyaikena mṛtpiṇḍena sarvaṃ mṛṇmayaṃ vijñātaṃ syā- 
<br/>dityādinā | anyathā somyaikena mṛtpiṇḍena sarvaṃ mṛṇmayaṃ vijñāta- 
<br/>mityatraikapiṇḍaśabdau vṛthā prasajyeyātām | mṛdā vijñātayetyetāva- 
<br/>taiva vākyasya pūrṇatvāt | na ca vācārambhaṇaṃ vikāro nāmadheyaṃ mṛtti- 
<pb n="151"> 
<br/>ketyeva satyamityetatkāryasya mithyātvamācaṣṭa ityeṣṭavyam | vācāra- 
<br/>mbhaṇaṃ vikāro yasya tadavikṛtaṃ nityaṃ nāmadheyaṃ mṛttiketyādikamitye- 
<br/>tadvacanaṃ satyamityarthasya svīkārāt | aparathā nāmadheyamitiśabdayo- 
<br/>rvaiyarthyaṃ prasajyeta | ato na kutrāpi jagato mithyātvasiddhiḥ | 
<pb n="152"> 
</p> 
<p>kiṃ ca prapañco mithyetyatra mithyātvaṃ tathyamatathyaṃ vā | prathame 
<br/>satyādvaitabhaṅgaprasaṅgaḥ | carame prapañcasatyatvāpātaḥ | nanvanityatvaṃ nitya- 
<br/>manityaṃ vā | ubhayathāpyanupapattirityākṣepavadayamapi nityasamajā- 
<br/>tibhedaḥ syāt | taduktaṃ nyāyanirmāṇavedhasā -- nityamanityabhāvādanitye 
<br/>nityatvopapatternityasamaḥ (gau. sū. 5 | 1 | 35) iti | tārkikara- 
<br/>kṣāyāṃ ca -- 
</p> 
<p><lg><l>dharmasya tadatadrūpavikalpānupapattitaḥ |</l> 
<l>dharmiṇastadviśiṣṭatvabhaṅgo nityasamo bhavet ||</l></lg> iti | 
<pb n="153"> 
<br/>asyāḥ saṃjñāyā upalakṣaṇatvamabhipretyābhihitaṃ prabodhasiddhāvanva- 
<br/>rthitvāttūparañjakadharmasameti | tasmādasaduttarametaditi cet -- aśi- 
<br/>kṣitatrāsanametat | duṣṭatvamūlānirūpaṇāt | taddvividhaṃ sādhāraṇama- 
<br/>sādhāraṇaṃ ca | tatrādyaṃ svavyāghātakam | dvitīyaṃ trividhaṃ yuktāṅgahīna- 
<br/>tvamayuktāṅgādhikatvamaviṣayavṛttitvaṃ ceti | tatra sādhāraṇamasaṃbhāvi- 
<br/>tameva | uktasyākṣepasya svātmavyāpanānupalambhāt | evamasādhāraṇa- 
<br/>mapi | ghaṭasya nāstitāyāṃ nāstitoktāvastitvavatprakṛtepyupapatteḥ | 
<pb n="154"> 
<br/>nanu prapañcasya mithyātvamabhyupeyate nāsattvamiti cettadetatsoyaṃ śira- 
<br/>śchedepi śataṃ na dadāti viṃśatipañcakaṃ tu prayacchatīti śākaṭikavṛ- 
<br/>ttāntamanuharet | mithyātvāsattvayoḥ paryāyatvādityalamatiprapañcena | 
</p> 
<p>tatrāthāto brahmajijñāsā (bra. sū. 1 | 1 | 1) iti prathamasūtrasyāya- 
<br/>marthaḥ | tatrāthaśabdo maṅgalārthodhikārānantaryārthaśca svīkriyate | ataḥ- 
<br/>śabdo hetvarthaḥ | taduktaṃ gāruḍe -- 
<pb n="155"> 
</p> 
<p><lg><l>athātaḥśabdapūrvāṇi sūtrāṇi nikhilānyapi |</l> 
<l>prārabhyante niyatyaiva tatkimatra niyāmakam ||</l></lg> 
<pb n="156"> 
</p> 
<p><lg><l>kaścārthastu tayorvidvankathamuttamatā tayoḥ |</l> 
<l>etadākhyāhi me brahmanyathā jñāsyāmi tattvataḥ ||</l></lg> 
</p> 
<p><lg><l>evamukto nāradena brahmā provāca sattamaḥ |</l> 
<l>ānantaryādhikāre ca maṅgalārthe tathaiva ca ||</l></lg> 
</p> 
<p><lg><l>athaśabdastvataḥśabdo hetvarthe samudīritaḥ |</l></lg> iti | 
<br/>yato nārāyaṇaprasādamantareṇa na mokṣo labhyate prasādaśca jñānamanta- 
<br/>reṇa ato brahmajijñāsā kartavyeti siddham | 
</p> 
<p>jijñāsyabrahmaṇo lakṣaṇamuktaṃ janmādyasya yataḥ (bra. sū. 1 | 1 | 2) 
<br/>iti | sṛṣṭisthityādi yato bhavati tadbrahmeti vākyārthaḥ | tathā ca 
<br/>skāndaṃ vacaḥ -- 
</p> 
<p><lg><l>utpattisthitisaṃhārā niyatirjñānamāvṛtiḥ |</l> 
<l>bandhamokṣau ca puruṣādyasmātsa harirekarāṭ ||</l></lg> iti | 
<br/>yato vā imānītyādiśrutibhyaśca | 
<pb n="157"> 
</p> 
<p>tatra pramāṇamapyuktaṃ śāstrayonitvāt (bra. sū. 1 | 1 | 3) iti | 
<br/>nāvedavinmanute taṃ bṛhantam (tai. brā. 3 | 12 | 9 | 7) taṃ tvaupaniṣadam 
<br/>(bṛ. 3 | 9 | 26) ityādiśrutibhyastasyānumānikatvaṃ nirākriyate | na 
<br/>cānumānasya svātantryeṇa prāmāṇyamasti | taduktaṃ kaurme -- 
</p> 
<p><lg><l>śrutisāhāyyarahitamanumānaṃ na kutracit |</l> 
<l>niścayātsādhayedarthaṃ pramāṇāntarameva ca ||</l></lg> 
</p> 
<p><lg><l>śrutismṛtisahāyaṃ yatpramāṇāntaramuttamam |</l> 
<l>pramāṇapadavīṃ gacchennātra kāryā vicāraṇā ||</l></lg> iti | 
<br/>śāstrasvarūpamuktaṃ skānde -- 
</p> 
<p><lg><l>ṛgyajuḥ sāmātharvā ca bhārataṃ pāñcarātrakam |</l> 
<l>mūlarāmāyaṇaṃ caiva śāstramityabhidhīyate ||</l></lg> 
</p> 
<p><lg><l>yaccānukūlametasya tacca śāstraṃ prakīrtitam |</l> 
<l>atonyo granthavistāro naiva śāstraṃ kuvartma tat ||</l></lg> iti | 
</p> 
<p>tadanena ananyalabhyaḥ śāstrārtha iti nyāyena bhedasya prāptatvena tatra 
<br/>na tātparyaṃ kiṃ tvadvaita eva vedavākyānāṃ tātparyam -- ityadvaitavādināṃ 
<pb n="158"> 
<br/>pratyāśā pratikṣiptā | anumānādīśvarasya siddhyabhāvena tadbhedasyāpi 
<br/>tataḥ siddhyabhāvāt | tasmānna bhedānuvādakatvamiti tatparatvamavaga- 
<br/>myate | ata evoktam -- 
</p> 
<p><lg><l>sadāgamaikavijñeyaṃ samatītakṣarākṣaram |</l> 
<l>nārāyaṇaṃ sadā vande nirdoṣāśeṣasadguṇam ||</l></lg> (vi. ta. 1) iti | 
</p> 
<p>śāstrasya tatra prāmāṇyamupapāditaṃ tattu samanvayāt (bra. sū. 1 | 1 | 4) 
<br/>iti | samanvaya upakramādiliṅgam | uktaṃ bṛhatsaṃhitāyām -- 
</p> 
<p><lg><l>upakramopasaṃhārāvabhyāso'pūrvatā phalam |</l> 
<l>arthavādopapattī ca liṅgaṃ tātparyanirṇaye ||</l></lg> iti | 
<pb n="159"> 
</p> 
<p>evaṃ vedāntatātparyavaśāttadeva brahma śāstragamyamityuktaṃ bhavati | 
<br/>diṅmātramatra prādarśi | śiṣṭamānandatīrthabhāṣyavyākhyānādau draṣṭavyam | 
<br/>granthabahutvabhiyoparamyata iti | 
</p> 
<p>etacca rahasyaṃ pūrṇaprajñena madhyamandireṇa vāyostṛtīyāvatāraṃmanyena 
<br/>nirūpitam | 
</p> 
<p><lg><l>prathamastu hanūmānsyāddvitīyo bhīma eva ca |</l> 
<l>pūrṇaprajñastṛtīyaśca bhagavatkāryasādhakaḥ ||</l></lg> iti | 
</p> 
<p>etadevābhipretya tatra tatra granthasamāptāvidaṃ padyaṃ likhyate -- 
</p> 
<p><lg><l>yasya trīṇyuditāni vedavacane divyāni rūpāṇyalaṃ</l> 
<l>baṭ taddarśatamitthameva nihitaṃ devasya bhargo mahat |</l> 
<pb n="160"> 
<l>vāyo rāmavaconayaṃ prathamakaṃ pṛkṣo dvitīyaṃ vapu-</l> 
<l>rmadhvo yattu tṛtīyametadamunā granthaḥ kṛtaḥ keśave ||</l></lg> (ma. bhā. tā. 32 | 181) 
<br/>etatpadyārthastu baḷitthā tadvapuṣe dhāyi darśataṃ devasya bhargaḥ sahaso 
<br/>yatojani (ṛ. saṃ. ma. 1 sū. 141) ityādiśrutiparyālocanayāvaga- 
<br/>myata iti | tasmātsarvasya śāstrasya viṣṇutattvaṃ sarvottamamityatra tātpa- 
<br/>ryamiti sarvaṃ niravadyam || 
</p> 
<p>iti śrīmatsāyaṇamādhavīye sarvadarśanasaṃgrahe pūrṇaprajñadarśanam || 
<pb n="161"> 
<h1>atha nakulīśapāśupatadarśanam || 6 ||</h1> 
</p> 
<p>tadetadvaiṣṇavamataṃ dāsatvādipadavedanīyaṃ paratantratvaṃ duḥkhāvahatvānna 
<br/>duḥkhāntādīpsitāspadamityarocayamānāḥ pāramaiśvaryaṃ kāmayamānāḥ 
<br/>parābhimatā muktā na bhavanti paratantratvāt pāramaiśvaryarahitatvāda- 
<br/>smadādivat muktātmānaśca parameśvaraguṇasaṃbandhinaḥ puruṣatve sati sa- 
<br/>mastaduḥkhabījavidhuratvātparameśvaravat -- ityādyanumānaṃ pramāṇaṃ prati- 
<br/>padyamānāḥ kecana māheśvarāḥ paramapuruṣārthasādhanaṃ pañcārthaprapañcanaparaṃ 
<br/>pāśupataśāstramāśrayante | 
<pb n="162"> 
</p> 
<p>tatredamādisūtram -- athātaḥ paśupateḥ pāśupatayogavidhiṃ vyākhyā- 
<br/>syāma iti | asyārthaḥ -- atrāthaśabdaḥ pūrvaprakṛtāpekṣaḥ | pūrvaprakṛtaśca 
<br/>guruṃ prati śiṣyasya praśnaḥ | gurusvarūpaṃ gaṇakārikāyāṃ nirūpitam -- 
</p> 
<p><lg><l>pañcakāstvaṣṭa vijñeyā gaṇaścaikastrikātmakaḥ |</l> 
<l>vettā navagaṇasyāsya saṃskartā gururucyate ||</l></lg> iti | 
</p> 
<p><lg><l>lābhā malā upāyāśca deśāvasthāviśuddhayaḥ |</l> 
<l>dīkṣākāribalānyaṣṭau pañcakāstrīṇi vṛttayaḥ ||</l></lg> iti | 
<br/>tisro vṛttaya iti prayoktavye trīṇi vṛttaya iti cchāndasaḥ prayogaḥ | 
<br/>tatra vidhīyamānamupāyaphalaṃ lābhaḥ | jñānataponityatvasthitiśuddhibhe- 
<br/>dātpañcavidhaḥ | tadāha haradattācāryaḥ -- 
<pb n="163"> 
</p> 
<p><lg><l>jñānaṃ tapotha nityatvaṃ sthitiḥ śuddhiśca pañcamam |</l></lg> iti | 
<br/>ātmāśrito duṣṭabhāvo malaḥ | sa mithyājñānādibhedātpañcavidhaḥ | 
<br/>tadapyāha -- 
</p> 
<p><lg><l>mithyājñānamadharmaśca saktihetuścyutistathā |</l> 
<l>paśutvamūlaṃ pañcaite tantre heyā viviktitaḥ ||</l></lg> iti | 
<br/>sādhakasya śuddhiheturupāyo vāsacaryādibhedātpañcavidhaḥ | tadapyāha -- 
</p> 
<p><lg><l>vāsacaryā japo dhyānaṃ sadā rudrasmṛtistathā |</l> 
<l>prapattiśceti lābhānāmupāyāḥ pañca niścitāḥ ||</l></lg> iti | 
<br/>yenārthānusaṃdhānapūrvakaṃ jñānatapovṛddhī prāpnoti sa deśo guruja- 
<br/>nādiḥ | yadāha -- 
</p> 
<p><lg><l>gururjano guhādeśaḥ śmaśānaṃ rudra eva ca |</l></lg> iti | 
<br/>ā lābhaprāpterekamaryādāvasthitasya yadavasthānaṃ sāvasthā vyaktādivi- 
<br/>śeṣaṇaviśiṣṭā | 
<pb n="164"> 
</p> 
<p>taduktam -- 
</p> 
<p><lg><l>vyaktāvyaktā jayā dānaṃ niṣṭhā caiva hi pañcamam |</l></lg> iti | 
<br/>mithyājñānādīnāmatyantavyapoho viśuddhiḥ | sā pratiyogibhedātpañca- 
<br/>vidhā | taduktam -- 
</p> 
<p><lg><l>ajñānasyāpyadharmasya hāniḥ saṅgakarasya ca |</l> 
<l>cyuterhāniḥ paśutvasya śuddhiḥ pañcavidhā smṛtā ||</l></lg> iti | 
<br/>dīkṣākāripañcakaṃ coktam -- 
</p> 
<p><lg><l>dravyaṃ kālaḥ kriyā mūrtirguruścaiva hi pañcamaḥ |</l></lg> iti | 
<br/>balapañcakaṃ ca -- 
</p> 
<p><lg><l>gurubhaktiḥ prasādaśca materdvandvajayastathā |</l> 
<l>dharmaścaivāpramādaśca balaṃ pañcavidhaṃ smṛtam ||</l></lg> iti | 
<br/>pañcamalalaghūkaraṇārthamāgamāvirodhinonnārjanopāyā vṛttayo bhaikṣyo- 
<br/>tsṛṣṭayathālabdhābhidhā iti | śeṣamaśeṣamākara evāvagantavyam | 
<pb n="165"> 
</p> 
<p>ataḥśabdena duḥkhāntasya pratipādanam | ādhyātmikādiduḥkhatra- 
<br/>yavyapohapraśnārthatvāttasya | paśuśabdena kāryasya | paratantravacanatvātta- 
<br/>sya | patiśabdena kāraṇasya | īśvaraḥ patirīśiteti jagatkāraṇībhūte- 
<br/>śvaravacanatvāttasya | yogavidhī tu prasiddhau | 
</p> 
<p>tatra duḥkhānto dvividhaḥ -- anātmakaḥ sātmakaśceti | tatrānātmakaḥ 
<pb n="166"> 
<br/>sarvaduḥkhānāmatyantocchedarūpaḥ | sātmakastu dṛkkriyāśaktilakṣaṇamai- 
<br/>śvaryam | tatra dṛkśaktirekāpi viṣayabhedātpañcavidhopacaryate darśanaṃ 
<br/>śravaṇaṃ mananaṃ vijñānaṃ sarvajñatvaṃ ceti | tatra sūkṣmavyavahitaviprakṛṣṭāśe- 
<br/>ṣacākṣuṣasparśādiviṣayaṃ jñānaṃ darśanam | aśeṣaśabdaviṣayaṃ siddhijñānaṃ 
<br/>śravaṇam | samastacintāviṣayaṃ siddhijñānaṃ mananam | niravaśeṣaśāstra- 
<br/>viṣayaṃ granthatorthataśca siddhijñānaṃ vijñānam | svaśāstraṃ yenocyate | 
<br/>uktānuktāśeṣārtheṣu samāsavistaravibhāgaviśeṣataśca tattvavyāptasado- 
<br/>ditasiddhijñānaṃ sarvajñatvamiti | eṣā dhīśaktiḥ | kriyāśaktirekāpi 
<br/>trividhopacaryate manojavitvaṃ kāmarūpitvaṃ vikaraṇadharmitvaṃ ceti | 
<br/>tatra niratiśayaśīghrakāritvaṃ manojavitvam | karmādinirapekṣasya 
<pb n="167"> 
<br/>svecchayaivānantasalakṣaṇavilakṣaṇasarūpakaraṇādhiṣṭhātṛtvaṃ kāmarūpi- 
<br/>tvam | upasaṃhṛtakaraṇasyāpi niratiśayaiśvaryasaṃbandhitvaṃ vikaraṇadha- 
<br/>rmitvamiti | eṣā kriyāśaktiḥ | 
</p> 
<p>asvatantraṃ sarvaṃ kāryam | tattrividhaṃ vidyā kalā paśuśceti | eteṣāṃ 
<br/>jñānātsaṃśayādinivṛttiḥ | tatra paśuguṇo vidyā | sāpi dvividhā -- 
<br/>bodhābodhasvabhāvabhedāt | bodhasvabhāvā vivekāvivekapravṛttibhedā- 
<br/>ddvividhā | sā cittamityucyate | cittena hi sarvaḥ prāṇī bodhātmaka- 
<br/>prakāśānugṛhītaṃ sāmānyena vivecitamavivecitaṃ cārthaṃ cetayata 
<pb n="168"> 
<br/>iti | tatra vivekapravṛttiḥ pramāṇamātravyaṅgyā | paśvarthadharmādharmi- 
<br/>kā punarabodhātmikā vidyā | cetanaparatantratve satyacetanā kalā | 
<br/>sāpi dvividhā -- kāryākhyā kāraṇākhyā ceti | tatra kāryākhyā 
<br/>daśavidhā pṛthivyādīni pañca tattvāni rūpādayaḥ pañca guṇāśceti | 
<br/>kāraṇākhyā trayodaśavidhā -- jñānendriyapañcakaṃ karmendriyapañcakam 
<br/>adhyavasāyābhimānasaṃkalpābhidhavṛttibhedādbuddhyahaṃkāramanolakṣaṇama- 
<br/>ntaḥkaraṇatrayaṃ ceti | paśutvasaṃbandhī paśuḥ | sopi dvividhaḥ -- 
<br/>sāñjano nirañjanaśceti | tatra sāñjanaḥ śarīrendriyasaṃbandhī | nirañja- 
<br/>nastu tadrahitaḥ | tatprapañcastu pañcārthabhāṣyadīpikādau draṣṭavyaḥ | 
</p> 
<p>samastasṛṣṭisaṃhārānugrahakāri kāraṇam | tasyaikasyāpi guṇaka- 
<br/>rmabhedāpekṣayā vibhāga uktaḥ patiḥ sādya ityādinā | tatra 
<br/>patitvaṃ niratiśayadṛkkriyāśaktimattvaṃ tenaiśvaryeṇa nityasaṃbandhitvam | 
<br/>ādyatvamanāgantukaiśvaryasaṃbandhitvam | ityādarśakārādibhistīrthaka- 
<br/>rairnirūpitam | 
<pb n="169"> 
</p> 
<p>cittadvāreṇātmeśvarasaṃbandhaheturyogaḥ | sa ca dvividhaḥ kriyāla- 
<br/>kṣaṇaḥ kriyoparamalakṣaṇaśceti | tatra japadhyānādirūpaḥ kriyāla- 
<br/>kṣaṇaḥ | kriyoparamalakṣaṇastu niṣṭhāsaṃvidgatyādisaṃjñitaḥ | 
</p> 
<p>dharmārthasādhakavyāpāro vidhiḥ | sa ca dvividhaḥ -- pradhānabhūto 
<br/>guṇabhūtaśca | tatra pradhānabhūtaḥ sākṣāddharmahetuścaryā | sā dvividhā vrataṃ 
<br/>dvārāṇi ceti | tatra bhasmasnānaśayanopahārajapapradakṣiṇāni vratam | 
<br/>taduktaṃ bhagavatā nakulīśena -- bhasmanā triṣavaṇaṃ snāyīta bhasmani 
<br/>śayīteti | atropahāro niyamaḥ | sa ca ṣaḍaṅgaḥ | taduktaṃ sūtrakāreṇa -- 
<br/>hasitagītanṛtyahuḍukkāranamaskārajapyaṣaḍaṅgopahāreṇopatiṣṭheteti | tatra 
<br/>hasitaṃ nāma kaṇṭhoṣṭhapuṭavisphūrjanapuraḥsarabhahahahetyaṭṭahāsaḥ | gītaṃ 
<br/>gāndharvaśāstrasamayānusāreṇa maheśvarasaṃbandhiguṇadharmādinimittānāṃ 
<br/>cintanam | nṛtyamapi nāṭyaśāstrānusāreṇa hastapādādīnā- 
<br/>mutkṣepaṇādikamaṅgapratyaṅgopāṅgasahitaṃ bhāvābhāvasametaṃ ca prayokta- 
<br/>vyam | huḍukkāro nāma jihvātālusaṃyogānniṣpādyamānaḥ puṇyo vṛṣa- 
<br/>nādasadṛśo nādaḥ | huḍugiti śabdānukāro vaṣaḍitivat | yatra 
<pb n="170"> 
<br/>laukikā bhavanti tatraitatsarvaṃ gūḍhaṃ prayoktavyam | śiṣṭaṃ prasiddham | 
<br/>dvārāṇi tu krāthanaspandanamandanaśṛṅgāraṇāvitatkaraṇāvitadbhāṣaṇāni | 
<br/>tatrāsuptasyaiva suptaliṅgapradarśanaṃ krāthanam | vāyvabhibhūtasyeva śarī- 
<br/>rāvayavānāṃ kampanaṃ spandanam | upahatapādendriyasyeva gamanaṃ mandanam | 
<br/>rūpayauvanasaṃpannāṃ kāminīmavalokyātmānaṃ kāmukamiva yairvilāsaiḥ 
<br/>pradarśayati tacchṛṅgāraṇam | kāryākāryavivekavikalasyeva lokani- 
<br/>nditakarmakaraṇamavitatkaraṇam | vyāhatāpārthakādiśabdoccāraṇamavi- 
<br/>tadbhāṣaṇamiti | guṇabhūtastu vidhiścaryānugrāhakonusnānādirbhaikṣyo- 
<br/>cchiṣṭādinirmitāyogyatāpratyayanivṛttyarthaḥ | tadapyuktaṃ sūtrakāreṇa -- 
<br/>anusnānanirmālyaliṅgadhārīti | 
<pb n="171"> 
</p> 
<p>tatra samāso nāma dharmimātrābhidhānam | tacca prathamasūtra eva 
<br/>kṛtam | pañcānāṃ padārthānāṃ pramāṇataḥ pañcābhidhānaṃ vistaraḥ | sa 
<br/>khalu rāśīkarabhāṣye draṣṭavyaḥ | eteṣāṃ yathāsaṃbhavaṃ lakṣaṇato'saṃkareṇā- 
<br/>bhidhānaṃ vibhāgaḥ | sa tu vihita eva | śāstrāntarebhyomīṣāṃ guṇā- 
<br/>tiśayena kathanaṃ viśeṣaḥ | tathā hi -- anyatra duḥkhanivṛttireva duḥkhā- 
<br/>ntaḥ | iha tu pāramaiśvaryaprāptiśca | anyatrābhūtvā bhāvi kāryam | iha 
<br/>tu nityaṃ paśvādi | anyatra sāpekṣaṃ kāraṇam | iha tu nirapekṣo 
<br/>bhagavāneva | anyatra kaivalyādiphalako yogaḥ | iha tu pāramaiśvaryaduḥ- 
<br/>khāntaphalakaḥ | anyatra punarāvṛttirūpasvargādiphalako vidhiḥ | iha 
<br/>punarapunarāvṛttirūpasāmīpyādiphalakaḥ | 
</p> 
<p>nanu mahadetadindrajālaṃ yannirapekṣaḥ parameśvaraḥ kāraṇamiti | tathātve 
<pb n="172"> 
<br/>karmavaiphalyaṃ sarvakāryāṇāṃ samasamayasamutpādaśceti doṣadvayaṃ prāduḥ- 
<br/>ṣyāt | maivaṃ manyethāḥ | vyadhikaraṇatvāt | yadi nirapekṣasya bhagavataḥ 
<br/>kāraṇatvaṃ syāttarhi karmaṇo vaiphalye kimāyātam | prayojanābhāva iti 
<br/>cet -- kasya prayojanābhāvaḥ karmavaiphalye kāraṇam | kiṃ karmiṇaḥ kiṃ vā 
<br/>bhagavataḥ | nādyaḥ | īśvarecchānugṛhītasya karmaṇaḥ saphalatvopapatteḥ | 
<br/>tadananugṛhītasya yayātiprabhṛtikarmavatkadācinniṣphalatvasaṃbhavācca | na 
<br/>caitāvatā karmasvapravṛttiḥ | karṣakādivadupapatteḥ | īśvarecchāyattatvācca 
<br/>paśūnāṃ pravṛtteḥ | nāpi dvitīyaḥ | parameśvarasya paryāptakāmatvena karmasā- 
<br/>dhyaprayojanāpekṣāyā abhāvāt | yaduktaṃ samasamayasamutpāda iti tada- 
<br/>pyayuktam | acintyaśaktikasya parameśvarasyecchānuvidhāyinyā avyā- 
<br/>hatakriyāśaktyā kāryakāritvābhyupagamāt | taduktaṃ saṃpradāyavidbhiḥ -- 
</p> 
<p><lg><l>karmādinirapekṣastu svecchācārī yato hyayam |</l> 
<pb n="173"> 
<l>tataḥ kāraṇataḥ śāstre sarvakāraṇakāraṇam ||</l></lg> iti | 
</p> 
<p>nanu darśanāntarepīśvarajñānānmokṣo labhyata eveti kutosya viśeṣa 
<br/>iti cet -- maivaṃ vādīḥ | vikalpānupapatteḥ | kimīśvaraviṣayajñānamātraṃ 
<br/>nirvāṇakāraṇaṃ kiṃ vā sākṣātkāraḥ atha vā yathāvattattvaniścayaḥ | 
<br/>nādyaḥ | śāstramantareṇāpi prākṛtajanavaddevānāmadhipo mahādeva iti 
<br/>jñānotpattimātreṇa mokṣasiddhau śāstrābhyāsavaiphalyaprasaṅgāt | nāpi 
<br/>dvitīyaḥ | anekamalapracayopacitānāṃ piśitalocanānāṃ paśūnāṃ para- 
<br/>meśvarasākṣātkārānupapatteḥ | tṛtīyesmanmatāpātaḥ | pāśupataśāstra- 
<br/>mantareṇa yathāvattattvaniścayānupapatteḥ | taduktamācāryaiḥ -- 
</p> 
<p><lg><l>jñānamātre vṛthā śāstraṃ sākṣāddṛṣṭistu durlabhā |</l> 
<l>pañcārthādanyato nāsti yathāvattattvaniścayaḥ ||</l></lg> iti | 
<br/>tasmātpuruṣārthakāmaiḥ puruṣadhaureyaiḥ pañcārthapratipādanaparaṃ pāśupata- 
<br/>śāstramāśrayaṇīyamiti ramaṇīyam || 
<br/>iti śrīmatsāyaṇamādhavīye sarvadarśanasaṃgrahe nakulīśapāśupatadarśanam || 
<pb n="174"> 
<h1>atha śaivadarśanam || 7 ||</h1> 
</p> 
<p>tamimaṃ parameśvaraḥ karmādinirapekṣaḥ kāraṇamiti pakṣaṃ vaiṣamyanairghṛṇya- 
<br/>doṣadūṣitatvātpratikṣipantaḥ kecana māheśvarāḥ śaivāgamasiddhāntatattvaṃ 
<br/>yathāvadīkṣamāṇāḥ karmādisāpekṣaḥ parameśvaraḥ kāraṇamiti pakṣaṃ 
<br/>kakṣīkurvāṇāḥ pakṣāntaramupakṣipanti patipaśupāśabhedāttrayaḥ padārthā 
<br/>iti | taduktaṃ tantratattvajñaiḥ -- 
</p> 
<p><lg><l>tripadārthaṃ catuṣpādaṃ mahātantraṃ jagadguruḥ |</l> 
<l>sūtreṇaikena saṃkṣipya prāha vistarataḥ punaḥ ||</l></lg> iti | 
<br/>asyārthaḥ | uktāstrayaḥ padārthā yasminsanti tattripadārthaṃ vidyākri- 
<br/>yāyogacaryākhyāścatvāraḥ pādā yasmiṃstaccatuścaraṇaṃ mahātantramiti | 
<br/>tatra paśūnāmasvatantratvātpāśānāmacaitanyāttadvilakṣaṇasya patyuḥ prathama- 
<br/>muddeśaḥ | cetanatvasādharmyātpaśūnāṃ tadānantaryam | avaśiṣṭānāṃ 
<br/>pāśānāmante viniveśa iti kramaniyamaḥ | dīkṣāyāḥ paramapuruṣārthahe- 
<pb n="175"> 
<br/>tutvāttasyāśca paśupāśeśvarasvarūpanirṇayopāyabhūtena mantramantreśvarādi- 
<br/>māhātmyaniścāyakena jñānena vinā niṣpādayitumaśakyatvāttadava- 
<br/>bodhakasya vidyāpādasya prāthamyam | anekavidhasāṅgadīkṣāvidhipradarśa- 
<br/>kasya kriyāpādasya tadānantaryam | yogena vinā nābhimataprāptiriti 
<br/>sāṅgayogajñāpakasya yogapādasya taduttaratvam | vihitācaraṇaniṣiddha- 
<br/>varjanarūpāṃ caryāṃ vinā yogopi na nirvahatīti tatpratipādakasya 
<br/>caryāpādasya caramatvamiti vivekaḥ | 
</p> 
<p>tatra patipadārthaḥ śivobhimataḥ | muktātmanāṃ vidyeśvarādīnāṃ ca 
<br/>yadyapi śivatvamasti tathāpi parameśvarapāratantryātsvātantryaṃ nāsti | 
<br/>tataśca tanukaraṇabhuvanādīnāṃ bhāvānāṃ saṃniveśaviśiṣṭatvena kāryatvama- 
<br/>vagamyate | tena ca kāryatvenaiṣāṃ buddhimatpūrvakatvamanumīyata ityanumā- 
<br/>navaśātparameśvaraprasiddhirupapadyate | 
<pb n="176"> 
</p> 
<p>nanu dehasyaiva tāvatkāryatvamasiddham | na hi kvacitkenacitkadāci- 
<br/>ddehaḥ kriyamāṇo dṛṣṭacaraḥ | satyam | tathāpi na kenacitkriyamāṇatvaṃ 
<br/>dehasya dṛṣṭamiti kartṛdarśanāpahnavo na yujyate | tasyānumeyatvenāpyu- 
<br/>papatteḥ | tathā hi | dehādikaṃ kāryaṃ bhavitumarhati saṃniveśaviśiṣṭatvā- 
<br/>dvinaśvaratvādvā ghaṭādivat | tena ca kāryatvena buddhimatpūrvakatvamanu- 
<br/>mātuṃ sukarameva | vimataṃ sakartṛkaṃ kāryatvāddhaṭavat | yaduktasādhanaṃ 
<br/>taduktasādhyaṃ yathārthādi | na yadevaṃ na tadevaṃ yathātmādi | parameśva- 
<br/>rānumānaprāmāṇyasādhanamanyatrākārītyuparamyate | 
</p> 
<p><lg><l>ajño janturanīśoyamātmanaḥ sukhaduḥkhayoḥ |</l> 
<l>īśvaraprerito gacchetsvargaṃ vā śvabhrameva vā ||</l></lg> 
<br/>iti nyāyena prāṇikṛtakarmāpekṣayā parameśvarasya kartṛtvopapatteḥ | na 
<br/>ca svātantryavihatiriti vācyam | karaṇāpekṣayā kartuḥ svātantryavi- 
<br/>hateranupalambhāt | koṣādhyakṣāpekṣasya rājñaḥ prasādādinā dānavat | 
<pb n="177"> 
<br/>yathoktaṃ siddhagurubhiḥ -- 
</p> 
<p><lg><l>svatantrasyāprayojyatvaṃ karaṇādiprayoktṛtā |</l> 
<l>kartuḥ svātantryametaddhi na karmādyanapekṣatā ||</l></lg> iti | 
<br/>tathā ca tattatkarmāśayavaśādbhogatatsādhanatadupādānādiviśeṣajñaḥ 
<br/>kartānumānādisiddha iti siddham | tadidamuktaṃ tatrabhavadbhirbṛhaspa- 
<br/>tibhiḥ -- 
</p> 
<p><lg><l>iha bhogyabhogasādhanatadupādānādi yo vijānāti |</l> 
<l>tamṛte bhavenna hīdaṃ puṃskarmāśayavipākajñam ||</l></lg> iti | 
<br/>anyatrāpi -- 
</p> 
<p><lg><l>vivādādhyāsitaṃ sarvaṃ buddhimatkartṛpūrvakam |</l> 
<l>kāryatvādāvayoḥ siddhaṃ kāryaṃ kumbhādikaṃ yathā ||</l></lg> iti | 
<br/>sarvakartṛtvādevāsya sarvajñatvaṃ siddham | ajñasya karaṇāsaṃbhavāt | 
<pb n="178"> 
<br/>uktaṃ ca śrīmanmṛgendraiḥ -- 
</p> 
<p><lg><l>sarvajñaḥ sarvakartṛtvātsādhanāṅgaphalaiḥ saha |</l> 
<l>yo yajjānāti kurute sa tadeveti susthitam ||</l></lg> iti | 
</p> 
<p>astu tarhi svatantra īśvaraḥ kartā | sa tu nāśarīraḥ | ghaṭādikā- 
<br/>ryasya śarīravatā kulālādinā kriyamāṇatvadarśanāt | śarīravattve 
<br/>cāsmadādivadīśvaraḥ kleśayukto'sarvajñaḥ parimitaśaktiṃ prāpnuyāditi 
<br/>cet -- maivaṃ maṃsthāḥ | aśarīrasyāpyātmanaḥ svaśarīraspandādau kartṛtva- 
<br/>darśanāt | abhyupagamyāpi brūmahe | śarīravattvepi bhagavato na prāgukta- 
<br/>doṣānuṣaṅgaḥ | parameśvarasya hi malakarmādipāśajālāsaṃbhavena prākṛtaṃ 
<br/>śarīraṃ na bhavati | kiṃ tu śāktam | śaktirūpairīśānādibhiḥ pañcabhirma- 
<pb n="179"> 
<br/>ntrairmastakādikalpanāyāmīśānamastakastatpuruṣavaktroghorahṛdayo vāma- 
<br/>devaguhyaḥ sadyojātapāda īśvara iti prasiddhyā yathākramānugrahatiro- 
<br/>bhāvādānalakṣaṇasthitilakṣaṇodbhavalakṣaṇakṛtyapañcakakāraṇaṃ svecchāni- 
<br/>rmitaṃ taccharīraṃ na cāsmaccharīrasadṛśam | taduktaṃ śrīmanmṛgendraiḥ -- 
</p> 
<p><lg><l>malādyasaṃbhavācchāktaṃ vapurnaitādṛśaṃ prabhoḥ |</l></lg> iti | 
<br/>anyatrāpi -- 
</p> 
<p><lg><l>tadvapuḥ pañcabhirmantraiḥ pañcakṛtyopayogibhiḥ |</l> 
<l>īśatatpuruṣāghoravāmādyairmastakādimat ||</l></lg> iti | 
<br/>nanu pañcavaktrastripañcadṛgityādināgameṣu parameśvarasya mukhyata eva 
<br/>śarīrendriyādiyogaḥ śrūyata iti cet -- satyam | nirākāre dhyāna- 
<br/>pūjādyasaṃbhavena bhaktānugrahakaraṇāya tattadākāragrahaṇāvirodhāt | 
<br/>taduktaṃ śrīmatpauṣkare -- 
</p> 
<p><lg><l>sādhakasya tu rakṣārthaṃ tasya rūpamidaṃ smṛtam |</l></lg> iti | 
<br/>anyatrāpi -- 
</p> 
<p><lg><l>ākāravāṃstvaṃ niyamādupāsyo</l> 
<l>na vastvanākāramupaiti buddhiḥ |</l></lg> iti | 
<pb n="180"> 
<br/>kṛtyapañcakaṃ ca prapañcitaṃ bhojarājena -- 
</p> 
<p><lg><l>pañcavidhaṃ tatkṛtyaṃ sṛṣṭisthitisaṃhāratirobhāvaḥ |</l> 
<l>tadvadanugrahakaraṇaṃ proktaṃ satatoditasyāsya ||</l></lg> iti | 
<br/>etacca kṛtyapañcakaṃ śuddhādhvaviṣaye sākṣācchivakartṛkaṃ kṛcchrādhvaviṣaye 
<br/>tvanantādidvāreṇeti vivekaḥ | taduktaṃ śrīmatkaraṇe -- 
</p> 
<p><lg><l>śuddhedhvani śivaḥ kartā proktonanto'hite prabhoḥ ||</l></lg> iti | 
<br/>evaṃ ca śivaśabdena śivatvayogināṃ mantramantreśvaramaheśvaramuktātmaśi- 
<br/>vānāṃ savācakānāṃ śivatvaprāptisādhanena dīkṣādinopāyakalāpena 
<br/>saha patipadārthe saṃgrahaḥ kṛta iti boddhavyam | taditthaṃ patipadārtho 
<br/>nirūpitaḥ | 
</p> 
<p>saṃprati paśupadārtho nirūpyate -- anaṇuḥ kṣetrajñādipadavedanīyo 
<pb n="181"> 
<br/>jīvātmā paśuḥ | na tu cārvākādivaddehādirūpaḥ | nānyadṛṣṭaṃ smaratyanya 
<br/>iti nyāyena pratisaṃdhānānupapatteḥ | nāpi naiyāyikādivatprakāśyaḥ | 
<br/>anavasthāprasaṅgāt | taduktam -- 
</p> 
<p><lg><l>ātmā yadi bhavenmeyastasya mātā bhavetparaḥ |</l> 
<l>para ātmā tadānīṃ syātsa paro yadi dṛśyate ||</l></lg> iti | 
<br/>na ca jainavadavyāpakaḥ | nāpi bauddhavatkṣaṇikaḥ | deśakālābhyāmanava- 
<br/>cchinnatvāt | tadapyuktam -- 
</p> 
<p><lg><l>anavacchinnasadbhāvaṃ vastu yaddeśakālataḥ |</l> 
<l>tannityaṃ vibhu cecchantītyātmano vibhunityatā ||</l></lg> iti | 
<br/>nāpyadvaitavādināmivaikaḥ | bhogapratiniyamasya puruṣabahutvajñāpakasya 
<pb n="182"> 
<br/>saṃbhavāt | nāpi sāṃkhyānāmivākartā | pāśajālāpohane nityanira- 
<br/>tiśayadṛkkriyārūpacaitanyātmakaśivatvaśravaṇāt | taduktaṃ śrīmanmṛ- 
<br/>gendraiḥ -- pāśānte śivatāśruteḥ -- iti | 
</p> 
<p><lg><l>caitanyaṃ dṛktriyārūpaṃ tadastyātmani sarvadā |</l> 
<l>sarvataśca yato muktau śrūyate sarvatomukham ||</l></lg> iti | 
<br/>tattvaprakāśepi -- 
</p> 
<p><lg><l>muktātmānopi śivāḥ kiṃ tvete yatprasādato muktāḥ |</l> 
<l>sonādimukta eko vijñeyaḥ pañcamantratanuḥ ||</l></lg> iti | 
</p> 
<p>paśustrividhaḥ | vijñānākalapralayākalasakalabhedāt | tatra prathamo 
<br/>vijñānayogasaṃnyāsairbhogena vā karmakṣaye sati karmakṣayārthasya kalādi- 
<br/>bhogabandhasyābhāvātkevalamalamātrayukto vijñānākala iti vyapadi- 
<pb n="183"> 
<br/>śyate | dvitīyastu pralayena kalāderupasaṃhārānmalakarmayuktaḥ pralayākala 
<br/>iti vyavahriyate | tṛtīyastu malamāyākarmātmakabandhatrayasahitaḥ sakala 
<br/>iti saṃlapyate | 
</p> 
<p>tatra prathamo dviprakāro bhavati samāptakaluṣāsamāptakaluṣabhedāt | 
<br/>tatrādyānkāluṣyaparipākavataḥ puruṣadhaureyānadhikārayogyānanugṛhyā- 
<br/>nantādividyeśvarāṣṭapadaṃ prāpayati | tadvidyeśvarāṣṭakaṃ nirdiṣṭaṃ bahudai- 
<br/>vatye -- 
</p> 
<p><lg><l>anantaścaiva sūkṣmaśca tathaiva ca śivottamaḥ |</l> 
<l>ekanetrastathaivaikarudraścāpi trimūrtikaḥ ||</l></lg> 
</p> 
<p><lg><l>śrīkaṇṭhaśca śikhaṇḍī ca proktā vidyeśvarā ime |</l></lg> iti | 
<br/>antyānsaptakoṭisaṃkhyātānmantrānanugrahakaraṇānvidhatte | taduktaṃ 
<br/>tattvaprakāśe -- 
</p> 
<p><lg><l>paśavastrividhāḥ proktā vijñānapralayakevalau sakalaḥ |</l> 
<l>malayuktastatrādyo malakarmayuto dvitīyaḥ syāt ||</l></lg> 
</p> 
<p><lg><l>malamāyākarmayutaḥ sakalasteṣu dvidhā bhavedādyaḥ |</l> 
<l>ādyaḥ samāptakaluṣo'samāptakaluṣo dvitīyaḥ syāt ||</l></lg> 
</p> 
<p><lg><l>ādyānanugṛhya śivo vidyeśatve niyojayatyaṣṭau |</l> 
<l>mantrāṃśca karotyaparāṃste coktāḥ koṭayaḥ sapta ||</l></lg> iti | 
<pb n="184"> 
<br/>somaśaṃbhunāpyabhihitam -- 
</p> 
<p><lg><l>vijñānākalanāmaiko dvitīyaḥ pralayākalaḥ |</l> 
<l>tṛtīyaḥ sakalaḥ śāstrenugrāhyastrividho mataḥ ||</l></lg> 
</p> 
<p><lg><l>tatrādyo malamātreṇa yuktonyo malakarmabhiḥ |</l> 
<l>kalādibhūmiparyantatattvaistu sakalo yutaḥ ||</l></lg> iti | 
</p> 
<p>pralayākalopi dvividhaḥ -- pakvapāśadvayastadvilakṣaṇaśca | tatra prathamo 
<br/>mokṣaṃ prāpnoti | dvitīyastu puryaṣṭakayutaḥ karmavaśānnānāvidhajanmabhāgbha- 
<br/>vati | tadapyuktaṃ tattvaprakāśe -- 
</p> 
<p><lg><l>pralayākaleṣu yeṣāmapakvamalakarmaṇī vrajantyete |</l> 
<l>puryaṣṭakadehayutā yoniṣu nikhilāsu karmavaśāt ||</l></lg> iti | 
<br/>puryaṣṭakamapi tatraiva nirdiṣṭam -- 
</p> 
<p><lg><l>syātpuryaṣṭakamantaḥkaraṇaṃ dhīkarma karaṇāni |</l></lg> iti | 
<br/>vivṛtaṃ cāghoraśivācāryeṇa -- puryaṣṭakaṃ nāma pratipuruṣaṃ niyataḥ sargā- 
<br/>dārabhya kalpāntaṃ mokṣāntaṃ vā sthitaḥ pṛthivyādikalāparyantastriṃśatta- 
<br/>ttvātmakaḥ sūkṣmo dehaḥ | tathā coktaṃ tattvasaṃgrahe -- 
<pb n="185"> 
</p> 
<p><lg><l>vasudhādyastattvagaṇaḥ pratipuṃniyataḥ kalāntoyam |</l> 
<l>paryaṭati karmavaśādbhuvanajadeheṣvayaṃ ca sarveṣu ||</l></lg> iti | 
<br/>tathā cāyamarthaḥ samapadyata -- antaḥkaraṇaśabdena manobuddhyahaṃkāravā- 
<br/>cinānyānyapi puṃso bhogakriyāyāmantaraṅgāṇi kalākālaniyativi- 
<br/>dyārāgaprakṛtiguṇākhyāni sapta tattvānyupalakṣyante | dhīkarmaśabdena 
<br/>jñeyāni pañca bhūtāni tatkāraṇāni ca tanmātrāṇi vivakṣyante | karaṇa- 
<br/>śabdena jñānakarmendriyadaśakaṃ saṃgṛhyate | nanu śrīmatkālottare -- 
</p> 
<p><lg><l>śabdaḥ sparśastathā rūpaṃ raso gandhaśca pañcakam |</l> 
<l>buddhirmanastvahaṃkāraḥ puryaṣṭakamudāhṛtam ||</l></lg> 
<br/>iti śrūyate | tatkathamanyathā kathyate | addhā | ata eva ca tatrabhavatā 
<br/>rāmakāṇḍena tatsūtraṃ triṃśattattvaparatayā vyākhyāyītyalamatiprapañcena | 
<pb n="186"> 
<br/>tathāpi kathaṃ punarasya puryaṣṭakatvam | bhūtatanmātrabuddhīndriyakarmendriyā- 
<br/>ntaḥkaraṇasaṃjñaiḥ pañcabhirvargaistatkāraṇena pradhānena kalādipañcakātmanā 
<br/>vargeṇa cārabdhatvādityavirodhaḥ | tatra puryaṣṭakayutānviśiṣṭapuṇyasaṃpa- 
<br/>nnānkāṃścidanugṛhya bhuvanapatitvamatra maheśvaronantaḥ prayacchati | tadu- 
<br/>ktam -- 
</p> 
<p><lg><l>kāṃścidanugṛhya vitarati bhuvanapatitvaṃ maheśvarasteṣām |</l></lg> iti | 
</p> 
<p>sakalopi dvividhaḥ | pakvakaluṣāpakvakaluṣabhedāt | tatrādyānparame- 
<br/>śvarastatparipākaparipāṭyā tadanuguṇaśaktipātena maṇḍalyādyaṣṭādaśo- 
<br/>ttaraśataṃ mantreśvarapadaṃ prāpayati | taduktam -- 
</p> 
<p><lg><l>śeṣā bhavanti sakalāḥ kalādiyogādaharmukhe kāle |</l> 
<l>śatamaṣṭādaśa teṣāṃ kurute svayameva mantreśān ||</l></lg> 
</p> 
<p><lg><l>tatrāṣṭau maṇḍalinaḥ krodhādyāstatsamāśca vīreśaḥ |</l> 
<l>śrīkaṇṭhaḥ śatarudrāḥ śatamityaṣṭādaśābhyadhikam ||</l></lg> iti | 
<br/>tatparipākādhikyānurodhena śaktyupasaṃhāreṇa dīkṣākaraṇena mokṣaprado 
<br/>bhavatyācāryamūrtimāsthāya parameśvaraḥ | tadapyuktam -- 
<pb n="187"> 
</p> 
<p><lg><l>paripakvamalānetānutsādanahetuśaktipātena |</l> 
<l>yojayati pare tattve sa dīkṣayācāryamūrtisthaḥ ||</l></lg> iti | 
<br/>śrīmanmṛgendrepi -- 
</p> 
<p><lg><l>pūrvaṃ vyatyāsitasyāṇoḥ pāśajālamapohati |</l></lg> iti | 
<br/>vyākṛtaṃ ca nārāyaṇakaṇṭhena | tatsarvaṃ tata evāvadhāryam | asmābhistu 
<br/>vistarabhiyā na prastūyate | apakvakaluṣānbaddhānaṇūnbhogabhājo vidhatte 
<br/>parameśvaraḥ karmavaśāt | tadapyuktam -- 
</p> 
<p><lg><l>baddhāñśeṣānaparānviniyuṅkte bhogabhuktaye puṃsaḥ |</l> 
<l>tatkarmaṇāmanugamādityevaṃ kīrtitāḥ paśavaḥ ||</l></lg> iti | 
</p> 
<p>atha pāśapadārthaḥ kathyate | pāśaścaturvidhaḥ | malakarmamāyārodhaśa- 
<br/>ktibhedāt | nanu 
</p> 
<p><lg><l>śaivāgameṣu mukhyaṃ patipaśupāśā iti kramāttritayam |</l> 
<l>tatra patiḥ śiva uktaḥ paśavo hyaṇavorthapañcakaṃ pāśāḥ ||</l></lg> 
<br/>iti pāśaḥ pañcavidhaḥ kathyate | tatkathaṃ caturvidha iti gaṇyate | 
<br/>ucyate -- bindormāyātmanaḥśivatattvapadavedanīyasya śivapadaprāptila- 
<br/>kṣaṇaparamamuktyapekṣayā pāśatvepi tadyogasya vidyeśvarādipadaprāptihetu- 
<br/>tvenāparamuktitvātpāśatvenānupādānamityavirodhaḥ | ata evoktaṃ 
<br/>tattvaprakāśe -- pāśāścaturvidhāḥ syuriti | śrīmanmṛgendrepi -- 
<pb n="188"> 
</p> 
<p><lg><l>prāvṛtīśo balaṃ karma māyākāryaṃ caturvidham |</l> 
<l>pāśajālaṃ samāsena dharmā nāmnaiva kīrtitāḥ ||</l></lg> iti | 
<br/>asyārthaḥ -- prāvṛṇoti prakarṣeṇācchādayatyātmanaḥ svābhāvikyau dṛ- 
<br/>kkriye iti prāvṛtiraśucirmalaḥ | sa ca īṣṭe svātantryeṇeti īśaḥ | 
<br/>taduktam -- 
</p> 
<p><lg><l>eko hyanekaśaktirdṛkkriyayośchādako malaḥ puṃsaḥ |</l> 
<l>tuṣataṇḍulavajjñeyastāmrāśritakālikāvadvā ||</l></lg> iti | 
<br/>balaṃ rodhaśaktiḥ | asyāḥ śivaśakteḥ pāśādhiṣṭhānena puruṣatirodhāya- 
<br/>katvādupacāreṇa pāśatvam | taduktam -- 
</p> 
<p><lg><l>tāsāmahaṃ varā śaktiḥ sarvānugrāhikā śivā |</l> 
<l>dharmānuvartanādeva pāśa ityupacaryate ||</l></lg> iti | 
<br/>kriyate phalārthibhiriti karma dharmādharmātmakaṃ bījāṅkuravatpravāharūpe- 
<br/>ṇānādi | yathoktaṃ śrīmatkiraṇe -- 
<pb n="189"> 
</p> 
<p><lg><l>yathānādirmalastasya karmālpakamanādikam |</l> 
<l>yadyanādi na saṃsiddhaṃ vaicitryaṃ kena hetunā ||</l></lg> iti | 
<br/>mātyasyāṃ śaktyātmanā pralaye sarvaṃ jagatsṛṣṭau vyaktimāyātīti māyā | 
<br/>yathoktaṃ śrīmatsaurabheye -- 
</p> 
<p><lg><l>śaktirūpeṇa kāryāṇi tallīnāni mahākṣaye |</l> 
<l>vikṛtau vyaktimāyāti sā kāryeṇa kalādinā ||</l></lg> iti | 
<br/>yadyapyatra bahu vaktavyamasti tathāpi granthabhūyastvabhayāduparamyate | 
<br/>taditthaṃ patipaśupāśapadārthāstrayaḥ pradarśitāḥ | 
</p> 
<p><lg><l>patividye tathāvidyā paśuḥ pāśaśca kāraṇam |</l> 
<l>tannivṛttāviti proktāḥ padārthāḥ ṣaṭ samāsataḥ ||</l></lg> 
<br/>ityādinā prakārāntaraṃ jñānaratnāvalyādau prasiddham | sarvaṃ tata evā- 
<br/>vagantavyamiti sarvaṃ samañjasam || 
</p> 
<p>iti śrīmatsāyaṇamādhavīye sarvadarśanasaṃgrahe śaivadarśanam || 
<pb n="190"> 
<h1>atha pratyabhijñādarśanam || 8 ||</h1> 
</p> 
<p>atrāpekṣāvihīnānāṃ jaḍānāṃ kāraṇatvaṃ duṣyatītyaparituṣyanto 
<br/>matāntaramanviṣyantaḥ parameśvarecchāvaśādeva jagannirmāṇaṃ parighuṣyantaḥ 
<br/>svasaṃvedanopapattyāgamasiddhapratyagātmatādātmye nānāvidhamānameyādi- 
<br/>bhedābhedaśāliparameśvaronanyamukhaprekṣitvalakṣaṇasvātantryabhāksvātma- 
<br/>darpaṇe bhāvānpratibimbavadavabhāsayatīti bhaṇanto bāhyābhyantaracaryā- 
<br/>prāṇāyāmādikleśaprayāsakalāpavaidhuryeṇa sarvasulabhamabhinavaṃ pratyabhi- 
<pb n="191"> 
<br/>jñāmātraṃ parāparasiddhyupāyamabhyupagacchantaḥ pare māheśvarāḥ pratyabhi- 
<br/>jñāśāstramabhyasyanti | 
</p> 
<p>tasyeyattāpi nyarūpi parīkṣakaiḥ -- 
</p> 
<p><lg><l>sūtraṃ vṛttirvivṛtirlaghvī bṛhatītyubhe vimarśinyau |</l> 
<l>prakaraṇavivaraṇapañcakamiti śāstraṃ pratyabhijñāyāḥ ||</l></lg> 
</p> 
<p>tatredaṃ prathamaṃ sūtram -- 
</p> 
<p><lg><l>kathaṃcidāsādya maheśvarasya</l> 
<l>dāsyaṃ janasyāpyupakāramicchan |</l> 
<l>samastasaṃpatsamavāptihetuṃ</l> 
<l>tatpratyabhijñāmupapādayāmi ||</l></lg> iti | 
<br/>kathaṃciditi | parameśvarābhinnagurucaraṇāravindayugalasamārādhanena 
<br/>parameśvaraghaṭitenaivetyarthaḥ | āsādyeti | ā samantātparipūrṇatayā 
<br/>sādayitvā svātmopabhogyatāṃ nirargalāṃ gamayitvā | tadanena vidita- 
<br/>vedyatvena parārthaśāstrakaraṇedhikāro darśitaḥ | anyathā pratāraṇameva 
<br/>prasajyeta | māyottīrṇā api mahāmāyādhikṛtā viṣṇuviriñcyādyā 
<br/>yadīyaiśvaryaleśeneśvarībhūtāḥ sa bhagavānanavacchinnaprakāśānandasvāta- 
<br/>ntryaparamārtho maheśvaraḥ | tasya dāsyam | dīyatesmai svāminā sarvaṃ yathā- 
<br/>bhilaṣitamiti dāsaḥ | parameśvarasvarūpasvātantryapātramityarthaḥ | jana- 
<pb n="192"> 
<br/>śabdenādhikāriviṣayaniyamābhāvaḥ prādarśi | yasya yasya hīdaṃ svarūpa- 
<br/>kathanaṃ tasya tasya mahāphalaṃ bhavati | prajñānasyaiva paramārthaphalatvāt | 
<br/>tathopadiṣṭaṃ śivadṛṣṭau paramagurubhirbhagavatsomānandanāthapādaiḥ -- 
</p> 
<p><lg><l>ekavāraṃ pramāṇena śāstrādvā guruvākyataḥ |</l> 
<l>jñāte śivatve sarvasthe pratipattyā dṛḍhātmanā ||</l></lg> 
</p> 
<p><lg><l>karaṇena nāsti kṛtyaṃ kvāpi bhāvanayāpi vā |</l> 
<l>jñāte suvarṇe karaṇaṃ bhāvanāṃ vā parityajet ||</l></lg> iti | 
<br/>apiśabdena svātmanastadabhinnatāmāviṣkurvatā pūrṇatvena svātmani 
<br/>parārthasaṃpattyatiriktaprayojanāntarāvakāśaśca parākṛtaḥ | parārthaśca prayo- 
<br/>janaṃ bhavatyeva | tallakṣaṇayogāt | na hyayaṃ devaśāpaḥ svārtha eva prayo- 
<br/>janaṃ na parārtha iti | ata evoktamakṣapādena -- yamarthamadhikṛtya pravartate 
<pb n="193"> 
<br/>tatprayojanam (gau. sū. 1 | 1 | 24) iti | upaśabdaḥ sāmīpyārthaḥ | tena 
<br/>janasya parameśvarasamīpatākaraṇamātraṃ phalam | ata evāha samasteti | 
<br/>parameśvaratālābhe hi sarvāḥ saṃpadastanniṣyandamayyaḥ saṃpannā eva 
<br/>rohaṇācalalābhe ratnasaṃpada iva | evaṃ parameśvaratālābhe kimanyatprārtha- 
<br/>nīyam | taduktamutpalācāryaiḥ -- 
</p> 
<p><lg><l>bhaktilakṣmīsamṛddhānāṃ kimanyadupayācitam |</l> 
<l>etayā vā daridrāṇāṃ kimanyadapayācitam ||</l></lg> iti | 
<br/>itthaṃ ṣaṣṭhīsamāsapakṣe prayojanaṃ nirdiṣṭam | bahuvrīhipakṣe tūpapāda- 
<br/>yāmaḥ | samastasya bāhyābhyantarasya nityasukhāderyā saṃpatsiddhista- 
<br/>thātvaprakāśastasyāḥ samyagavāptiryasyāḥ pratyabhijñāyā hetuḥ sā 
<br/>tathoktā | tasya maheśvarasya pratyabhijñā prati ābhimukhyena jñānam | 
<br/>loke hi sa evāyaṃ caitra iti pratisaṃdhānenābhimukhībhūte vastuni 
<br/>jñānaṃ pratyabhijñeti vyavahriyate | ihāpi prasiddhapurāṇasiddhāgamānumānā- 
<br/>dijñātaparipūrṇaśaktike parameśvare sati svātmanyabhimukhībhūte taccha- 
<br/>ktipratisaṃdhānena jñānamudeti nūnaṃ sa eveśvarohamiti | tāmetāṃ pratya- 
<pb n="194"> 
<br/>bhijñāmupapādayāmi | upapattiḥ saṃbhavaḥ | saṃbhavatīti tatsamarthācaraṇena 
<br/>prayojanavyāpāreṇa saṃpādayāmītyarthaḥ | 
</p> 
<p>yadīśvarasvabhāva evātmā prakāśate tarhi kimanena pratyabhijñāpradarśa- 
<br/>naprayāseneti cet -- tatrāyaṃ samādhiḥ | svaprakāśatayā satatamavabhāsa- 
<br/>mānepyātmani māyāvaśādbhāgena prakāśamāne pūrṇatāvabhāsasiddhaye dṛ- 
<br/>kkriyātmakaśaktyāviṣkaraṇena pratyabhijñā pradarśyate | tathā ca prayo- 
<br/>gaḥ -- ayamātmā parameśvaro bhavitumarhati | jñānakriyāśaktimattvāt | 
<br/>yo yāvati jñātā kartā ca sa tāvatīśvaraḥ prasiddheśvaravadrājavadvā | 
<br/>ātmā ca viśvajñātā kartā ca | tasmādīśvaroyamiti | avayavapa- 
<br/>ñcakasyāśrayaṇaṃ māyāvadeva naiyāyikamatasya kakṣīkārāt | taduktamu- 
<br/>dayākarasūnunā -- 
</p> 
<p><lg><l>kartari jñātari svātmanyādisiddhe maheśvare |</l> 
<l>ajaḍātmā niṣedhaṃ vā siddhiṃ vā vidadhīta kaḥ ||</l></lg> 
<pb n="195"> 
</p> 
<p><lg><l>kiṃ tu mohavaśādasmindṛṣṭepyanupalakṣite |</l> 
<l>śaktyāviṣkaraṇeneyaṃ pratyabhijñopadarśyate ||</l></lg> 
<br/>tathā hi -- 
</p> 
<p><lg><l>sarveṣāmiha bhūtānāṃ pratiṣṭhā jīvadāśrayā |</l> 
<l>jñānaṃ kriyā ca bhūtānāṃ jīvatāṃ jīvanaṃ matam ||</l></lg> 
</p> 
<p><lg><l>tatra jñānaṃ svataḥsiddhaṃ kriyā kāryāśritā satī |</l> 
<l>parairapyupalakṣyeta tathānyajñānamucyate ||</l></lg> iti | 
</p> 
<p><lg><l>yā caiṣāṃ pratibhā tattatpadārthakramarūpitā |</l> 
<l>akramānandacidrūpaḥ pramātā sa maheśvaraḥ ||</l></lg> iti ca | 
<br/>somānandanāthapādairapi -- 
</p> 
<p><lg><l>sadā śivātmanā vetti sadā vetti madātmanā |</l></lg> ityādi | 
<br/>jñānādhikāraparisamāptāvapi -- 
</p> 
<p><lg><l>tadaikyena vinā nāsti saṃvidāṃ lokapaddhatiḥ |</l> 
<l>prakāśaikyāttadekatvaṃ mātaikaḥ sa iti sthitiḥ ||</l></lg> 
<pb n="196"> 
</p> 
<p><lg><l>sa eva vimṛśatvena niyatena maheśvaraḥ |</l> 
<l>vimarśa eva devasya śuddhe jñānakriye yataḥ ||</l></lg> iti | 
<br/>vivṛtaṃ cābhinavaguptācāryaiḥ | tameva bhāntamanubhāti sarvaṃ tasya bhāsā 
<br/>sarvamidaṃ vibhāti (kā. 2 | 2) iti śrutyā prakāśacidrūpama- 
<br/>himnā sarvasya bhāvajātasya bhāsakatvamabhyupeyate | tataśca viṣaya- 
<br/>prakāśasya nīlaprakāśaḥ pītaprakāśa iti viṣayoparāgabhedādbhedaḥ | 
<br/>vastutastu deśakālākārasaṃkocavaikalyādabheda eva | sa eva caita- 
<br/>nyarūpaḥ prakāśaḥ pramātetyucyate | tathā ca paṭhitaṃ śivasūtreṣu -- caita- 
<br/>nyamātmeti | tasya cidrūpatvamanavacchinnavimarśatvamananyonmukhatvamā- 
<br/>nandaikaghanatvaṃ māheśvaryamiti paryāyaḥ | sa eva hyayaṃ bhāvātmā vimarśaḥ 
<br/>śuddhe pāramārthikyau jñānakriye | tatra prakāśarūpatā jñānam | svato 
<br/>jagannirmātṛtvaṃ kriyā | tacca nirūpitaṃ kriyādhikāre -- 
</p> 
<p><lg><l>eṣa cānantaśaktitvādevamābhāsayatyamūn |</l> 
<l>bhāvānicchāvaśādeṣāṃ kriyā nirmātṛtāsya sā ||</l></lg> iti | 
<pb n="197"> 
<br/>upasaṃhārepi -- 
</p> 
<p><lg><l>itthaṃ tathā ghaṭapaṭādyākārajagadātmanā |</l> 
<l>tiṣṭhāsorevamicchaiva hetukartṛkṛtā kriyā ||</l></lg> iti | 
</p> 
<p><lg><l>tasminsatīdamastīti kāryakāraṇatāpi yā |</l> 
<l>sāpyapekṣāvihīnānāṃ jaḍānāṃ nopapadyate ||</l></lg> 
<br/>iti nyāyena yato jaḍasya na kāraṇatā na vānīśvarasya cetanasyāpi 
<br/>tasmāttena tena jagadgatajanmasthityādibhāvavikāratattadbhedakriyāsaha- 
<br/>srarūpeṇa sthātumicchoḥ svatantrasya bhagavato maheśvarasyecchaivottarotta- 
<br/>ramucchūnasvabhāvā kriyā viśvakartṛtvaṃ vocyata iti | icchāmātreṇa 
<br/>jagannirmāṇamityatra dṛṣṭāntopi spaṣṭaṃ nirdiṣṭaḥ -- 
</p> 
<p><lg><l>yogināmapi mṛdbīje vinaivecchāvaśena yat |</l> 
<l>ghaṭādi jāyate tattatsthirabhāvakriyākaram ||</l></lg> iti | 
<br/>yadi ghaṭādikaṃ prati mṛdādyeva paramārthataḥ kāraṇaṃ syāttarhi kathaṃ 
<pb n="198"> 
<br/>yogīcchāmātreṇa ghaṭādijanma syāt | athocyetānya eva mṛdbījādi- 
<br/>janyā ghaṭāṅkurādayo yogīcchājanyāstvanya eveti tatrāpi bodhyase -- 
<br/>sāmagrībhedāttāvatkāryabheda iti sarvajanaprasiddham | 
</p> 
<p>ye tu varṇayanti nopādānaṃ vinā ghaṭādyutpattiriti yogī tvicchayā 
<br/>paramāṇūnvyāpārayansaṃghaṭayatīti tepi bodhanīyāḥ | yadi paridṛṣṭa- 
<br/>kāryakāraṇabhāvaviparyayo na labhyeta tarhi ghaṭe mṛddaṇḍacakrādi dehe 
<br/>strīpuruṣasaṃyogādi sarvamapekṣyeta | tathā ca yogīcchāsamanantarasaṃ- 
<br/>jātaghaṭadehādisaṃbhavo duḥsamartha eva syāt | cetana eva tu tathā 
<br/>bhāti bhagavānbhūribhago mahādevo niyatyanuvartanollaṅghanaghanatarasvā- 
<br/>tantrya iti pakṣe na kācidanupapattiḥ | ata evoktaṃ vasuguptācāryaiḥ -- 
<pb n="199"> 
</p> 
<p><lg><l>nirupādānasaṃbhāramabhittāveva tanvate |</l> 
<l>jagaccitraṃ namastasmai kalānāthāya śūline ||</l></lg> iti | 
</p> 
<p>nanu pratyagātmanaḥ parameśvarābhinnatve saṃsārasaṃbandhaḥ kathaṃ bhavediti 
<br/>cet -- tatroktamāgamādhikāre -- 
</p> 
<p><lg><l>eṣa pramātā māyāndhaḥ saṃsārī karmabandhanaḥ |</l> 
<l>vidyādijñāpitaiśvaryaścidghano mukta ucyate ||</l></lg> iti | 
</p> 
<p>nanu prameyasya pramātrabhinnatve baddhamuktayoḥ prameyaṃ prati ko viśeṣaḥ | 
<br/>atrāpyuttaramuktaṃ tattvārthasaṃgrahādhikāre -- 
</p> 
<p><lg><l>meyaṃ sādhāraṇaṃ muktaḥ svātmābhedena manyate |</l> 
<l>maheśvaro yathā baddhaḥ punaratyantabhedavat ||</l></lg> iti | 
<pb n="200"> 
</p> 
<p>nanvātmanaḥ parameśvaratvaṃ svābhāvikaṃ cennārthaḥ pratyabhijñāprārthanayā | 
<br/>na hi bījamapratyabhijñātaṃ sati sahakārisākalyeṅkuraṃ notpādayati | 
<br/>tasmātkasmādvātmapratyabhijñāne nirbandha iti cet -- ucyate | śṛṇu tāva- 
<br/>didaṃ rahasyam | dvividhā hyarthakriyā bāhyāṅkurādikā pramātṛviśrānti- 
<br/>camatkārasārā prītyādirūpā ca | tatrādyā pratyabhijñānaṃ nāpekṣate | 
<br/>dvitīyā tu tadapekṣata eva | ihāpyahamīśvara ityevaṃbhūtacamatkāra- 
<br/>sārā parāparasiddhilakṣaṇajīvātmaikatvaśaktivibhūtirūpārthakriyeti 
<br/>svarūpapratyabhijñānamapekṣaṇīyam | nanu pramātṛviśrāntisārārthakriyā 
<br/>pratyabhijñānena vinā adṛṣṭā satī tasmindṛṣṭeti kva dṛṣṭam | atrocyate | 
<br/>nāyakaguṇagaṇasaṃśravaṇapravṛddhānurāgā kācana kāminī madanavihvalā 
<br/>virahakleśamasahamānā madanalekhāvalambanena svāvasthānivedanāni 
<br/>vidhatte | tathā vegāttannikaṭamaṭantyapi tasminnavalokitepi tadavalokanaṃ 
<br/>tadīyaguṇaparāmarśābhāve janasādhāraṇatvaṃ prāpte hṛdayaṃgamabhāvaṃ na 
<br/>labhate | yadā tu dūtīvacanāttadīyaguṇaparāmarśaṃ karoti tadā tatkṣaṇa- 
<pb n="201"> 
<br/>meva pūrṇabhāvamabhyeti | evaṃ svātmani viśveśvarātmanā bhāsamānepi 
<br/>tannirbhāsanaṃ tadīyaguṇaparāmarśavirahasamaye pūrṇabhāvaṃ na saṃpādayati | 
<br/>yadā tu guruvacanādinā sarvajñatvasarvakartṛtvādilakṣaṇaparameśvaro- 
<br/>tkarṣaparāmarśo jāyate tadā tatkṣaṇameva pūrṇātmatālābhaḥ | taduktaṃ 
<br/>caturthe vimarśe -- 
</p> 
<p><lg><l>taistairapyupayācitairupanatastasyāḥ sthitopyantike</l> 
<l>kānto lokasamāna evamaparijñāto na rantuṃ yathā |</l> 
<l>lokasyaiṣa tathānavekṣitaguṇaḥ svātmāpi viśveśvaro</l> 
<l>naivāyaṃ nijavaibhavāya tadiyaṃ tatpratyabhijñoditā ||</l></lg> iti | 
<br/>abhinavaguptādibhirācāryairvihitapratānopyayamarthaḥ saṃgrahamupakramamāṇai- 
<br/>rasmābhirvistarabhiyā na pratānita iti sarvaṃ śivam || 
</p> 
<p>iti śrīmatsāyaṇamādhavīye sarvadarśanasaṃgrahe pratyabhijñādarśanam || 
<pb n="202"> 
<h1>atha raseśvaradarśanam || 9 ||</h1> 
</p> 
<p>apare māheśvarāḥ parameśvaratādātmyavādinopi piṇḍasthairye sarvā- 
<br/>bhimatā jīvanmuktiḥ setsyatītyāsthāya piṇḍasthairyopāyaṃ pāradādipa- 
<br/>davedanīyaṃ rasameva saṃgirante | 
</p> 
<p>rasasya pāradatvaṃ saṃsāraparapāraprāpaṇahetutvena | taduktam -- 
</p> 
<p><lg><l>saṃsārasya paraṃ pāraṃ dattesau pāradaḥ smṛtaḥ |</l></lg> iti | 
<br/>rasārṇavepi -- 
</p> 
<p><lg><l>pārado gadito yasmātparārthaṃ sādhakottamaiḥ |</l> 
<l>suptoyaṃ matsamo devi mama pratyaṅgasaṃbhavaḥ ||</l></lg> 
</p> 
<p><lg><l>mama deharaso yasmādrasastenāyamucyate |</l></lg> iti | 
<br/>nanu prakārāntareṇāpi jīvanmuktiyuktau neyaṃ vācoyuktiryuktimatīti 
<pb n="203"> 
<br/>cenna | ṣaṭsvapi darśaneṣu dehapātānantaraṃ mukteruktatayā tatra viśvāsā- 
<br/>nupapattyā nirvicikitsapravṛtteranupapatteḥ | tadapyuktaṃ tatraiva -- 
</p> 
<p><lg><l>ṣaḍdarśanepi muktistu darśitā piṇḍapātane |</l> 
<l>karāmalakavatsāpi pratyakṣā nopalabhyate ||</l></lg> 
</p> 
<p><lg><l>tasmāttaṃ rakṣayetpiṇḍaṃ rasaiścaiva rasāyanaiḥ |</l></lg> iti | 
<br/>govindabhagavatpādācāryairapi -- 
</p> 
<p><lg><l>iti dhanaśarīrabhogānmatvānityānsadaiva yatanīyam |</l> 
<l>muktau sā ca jñānāttaccābhyāsātsa ca sthire dehe ||</l></lg> iti | 
</p> 
<p>nanu vinaśvaratayā dṛśyamānasya dehasya kathaṃ nityatvamavasīyata iti 
<br/>cet -- maivaṃ maṃsthāḥ | ṣāṭkauśikasya śarīrasyānityatvepi rasābhrakapa- 
<br/>dābhilapyaharagaurīsṛṣṭijātasya nityatvopapatteḥ | 
</p> 
<p>tathā ca rasahṛdaye -- 
</p> 
<p><lg><l>ye cātyaktaśarīrā haragaurīsṛṣṭijāṃ tanuṃ prāptāḥ |</l> 
<l>muktāste rasasiddhā mantragaṇaḥ kiṃkaro yeṣām ||</l></lg> (ra. hṛ. 1 | 7) iti | 
<br/>tasmājjīvanmuktiṃ samīhamānena yoginā prathamaṃ divyatanurvidheyā | 
<br/>haragaurīsṛṣṭisaṃyogajanitatvaṃ ca rasasya harajatvenābhrakasya gaurīsaṃbha- 
<br/>vatvena tattadātmakatvamuktam -- 
<pb n="204"> 
</p> 
<p><lg><l>abhrakastava bījaṃ tu mama bījaṃ tu pāradaḥ |</l> 
<l>anayormelanaṃ devi mṛtyudāridryanāśanam ||</l></lg> iti | 
</p> 
<p>atyalpamidamucyate devadaityamunimānavādiṣu bahavo rasasāmarthyā- 
<br/>ddivyaṃ dehamāśritya jīvanmuktimāśritāḥ śrūyante raseśvarasiddhānte -- 
</p> 
<p><lg><l>devāḥ kecinmaheśādyā daityāḥ kāvyapuraḥsarāḥ |</l> 
<l>munayo vālakhilyādyā nṛpāḥ someśvarādayaḥ ||</l></lg> 
</p> 
<p><lg><l>govindabhagavatpādācāryo govindanāyakaḥ |</l> 
<l>carvaṭiḥ kapilo vyāliḥ kāpāliḥ kandalāyanaḥ ||</l></lg> 
</p> 
<p><lg><l>etenye bahavaḥ siddhā jīvanmuktāścaranti hi |</l> 
<l>tanuṃ rasamayīṃ prāpya tadātmakakathācaṇāḥ ||</l></lg> iti | 
<br/>ayamevārthaḥ parameśvareṇa parameśvarīṃ prati prapañcitaḥ -- 
</p> 
<p><lg><l>karmayogeṇa deveśi prāpyate piṇḍadhāraṇam |</l> 
<l>rasaśca pavanaśceti karmayogo dvidhā smṛtaḥ ||</l></lg> 
</p> 
<p><lg><l>mūrchito harati vyādhīnmṛto jīvayati svayam |</l> 
<l>baddhaḥ khecaratāṃ kuryādraso vāyuśca bhairavi ||</l></lg> iti | 
<br/>mūrchitasvarūpamuktam -- 
</p> 
<p><lg><l>nānāvarṇo bhavetsūto vihāya ghanacāpalam |</l> 
<l>lakṣaṇaṃ dṛśyate yasya mūrchitaṃ taṃ vadanti hi ||</l></lg> 
</p> 
<p><lg><l>ārdratvaṃ ca ghanatvaṃ ca tejo gauravacāpalam |</l> 
<l>yasyaitāni na dṛśyante taṃ vidyānmṛtasūtakam ||</l></lg> iti | 
<pb n="205"> 
<br/>anyatra baddhasvarūpamapyabhyadhāyi -- 
</p> 
<p><lg><l>akṣataśca laghudrāvī tejasvī nirmalo guruḥ |</l> 
<l>sphoṭanaṃ punarāvṛttau baddhasūtasya lakṣaṇam ||</l></lg> iti | 
</p> 
<p>nanu haragaurīsṛṣṭisiddhau piṇḍasthairyamāsthātuṃ pāryate | tatsiddhireva 
<br/>kathamiti cet -- na | aṣṭādaśasaṃskāravaśāttadupapatteḥ | taduktamācāryaiḥ -- 
</p> 
<p><lg><l>tasya prasādhanavidhau sudhiyā pratikarmanirmalāḥ prathamam |</l> 
<l>aṣṭādaśa saṃskārā vijñātavyāḥ prayatnena ||</l></lg> iti | 
<br/>te ca saṃskārā nirūpitāḥ -- 
</p> 
<p><lg><l>svedanamardanamūrchanasthāpanapātananirodhaniyamāśca |</l> 
<l>dīpanagaganagrāsapramāṇamatha jāraṇapidhānam ||</l></lg> 
</p> 
<p><lg><l>garbhadrutibāhyadrutikṣāraṇasaṃrāgasāraṇāścaiva |</l> 
<l>krāmaṇavedhau bhakṣaṇamaṣṭādaśadheti rasakarma ||</l></lg> iti | 
<br/>tatprapañcastu govindabhagavatpādācāryasarvajñarāmeśvarabhaṭṭārakaprabhṛti- 
<br/>bhiḥ prācīnairācāryairnirūpita iti granthabhūyastvabhayādudāsyate | na 
<br/>ca rasaśāstraṃ dhātuvādārthameveti mantavyam | dehavedhadvārā muktereva 
<br/>paramaprayojanatvāt | taduktaṃ rasārṇave -- 
</p> 
<p><lg><l>lohavedhastvayā deva yadarthamupavarṇitaḥ |</l> 
<l>taṃ dehavedhamācakṣva yena syātkhecarī gatiḥ ||</l></lg> 
<pb n="206"> 
</p> 
<p><lg><l>yathā lohe tathā dehe kartavyaḥ sūtakaḥ satā |</l> 
<l>samānaṃ kurute devi pratyayaṃ dehalohayoḥ |</l> 
<l>pūrvaṃ lohe parīkṣeta paścāddehe prayojayet ||</l></lg> iti | 
</p> 
<p>nanu saccidānandātmakaparatattvasphuraṇādeva muktisiddhau kimanena 
<br/>divyadehasaṃpādanaprayāseneti cet -- tadetadvārtam | avārtaśarīrālābhe 
<br/>tadvārtāyā ayogāt | taduktaṃ rasahṛdaye -- 
</p> 
<p><lg><l>galitānalpavikalpaḥ sarvādhvavivakṣitaścidānandaḥ |</l> 
<l>sphuritopyasphuritatanoḥ karoti kiṃ jantuvargasya ||</l></lg> (ra. hṛ. 1 | 20) iti | 
</p> 
<p><lg><l>yajjarayā jarjaritaṃ kāsaśvāsādiduḥkhaviśadaṃ ca |</l> 
<l>yogyaṃ tanna samādhau pratihatabuddhīndriyaprasaram ||</l></lg> (ra. hṛ. 1 | 29) 
</p> 
<p><lg><l>bālaḥ ṣoḍaśavarṣo viṣayarasāsvādalampaṭaḥ parataḥ |</l> 
<l>yātaviveko vṛddho martyaḥ kathamāpnuyānmuktim ||</l></lg> iti | 
</p> 
<p>nanu jīvatvaṃ nāma saṃsāritvam | tadviparītatvaṃ muktatvam | tathā 
<br/>ca parasparaviruddhayoḥ kathamekāyatanatvamupapannaṃ syāditi cet -- tada- 
<br/>nupapannam | vikalpānupapatteḥ | muktistāvatsarvatīrthakarasaṃmatā | sā kiṃ 
<br/>jñeyapade niviśate na vā | carame śaśaviṣāṇakalpā syāt | prathame na 
<pb n="207"> 
<br/>jīvanaṃ varjanīyam | ajīvato jñātṛtvānupapatteḥ | taduktaṃ raseśvara- 
<br/>siddhānte -- 
</p> 
<p><lg><l>rasāṅkameyamārgokto jīvamokṣonyathā tu na |</l> 
<l>pramāṇāntaravādeṣu yuktibhedāvalambiṣu ||</l></lg> 
</p> 
<p><lg><l>jñātṛjñeyamidaṃ viddhi sarvatantreṣu saṃmatam |</l> 
<l>nājīvañjñāsyati jñeyaṃ yadatostyeva jīvanam ||</l></lg> iti | 
</p> 
<p>na cedamadṛṣṭacaramiti mantavyam | viṣṇusvāmimatānusārimirnṛpa- 
<br/>ñcāsyaśarīrasya nityatvopapādanāt | taduktaṃ sākārasiddhau -- 
</p> 
<p><lg><l>saccinnityanijācintyapūrṇānandaikavigraham |</l> 
<l>nṛpañcāsyamahaṃ vande śrīviṣṇusvāmisaṃmatam ||</l></lg> iti | 
<br/>nanvetatsāvayavaṃ rūpavadavabhāsamānaṃ nṛkaṇṭhīravāṅgaṃ saditi na saṃga- 
<br/>cchata ityādinākṣepapuraḥsaraṃ sanakādipratyakṣaṃ -- sahasraśīrṣā puruṣaḥ 
<br/>(śve. 3 | 14) ityādiśruti -- 
</p> 
<p><lg><l>tamadbhutaṃ bālakamambujekṣaṇaṃ caturbhujaṃ śaṅkhagadādyudāyudham |</l></lg> (bhāga. 10 pū. 3 | 9) 
<pb n="208"> 
<br/>ityādipurāṇalakṣaṇena pramāṇatrayeṇa siddhaṃ nṛpañcānanāṅgaṃ kathamasa- 
<br/>tsyāditi sadādīni viśeṣaṇāni garbhaśrīkāntamiśrairviṣṇusvāmi- 
<br/>caraṇapariṇatāntaḥkaraṇaiḥ pratipāditāni | tasmādasmadiṣṭadehanityatva- 
<br/>matyantādṛṣṭaṃ na bhavatīti puruṣārthakāmukaiḥ puruṣaireṣṭavyam | ata 
<br/>evoktam -- 
</p> 
<p><lg><l>āyatanaṃ vidyānāṃ mūlaṃ dharmārthakāmamokṣāṇām |</l> 
<l>śreyaḥ paraṃ kimanyaccharīramajarāmaraṃ vihāyaikam ||</l></lg> iti | 
<br/>ajarāmarīkaraṇasamarthaśca rasendra eva | tadāha -- 
</p> 
<p><lg><l>ekosau rasarājaḥ śarīramajarāmaraṃ kurute |</l></lg> iti | 
<br/>kiṃ varṇyate rasasya māhātmyam | darśanasparśanādināpi mahatphalaṃ bhavati | 
<br/>taduktaṃ rasārṇave -- 
</p> 
<p><lg><l>darśanātsparśanāttasya bhakṣaṇātsmaraṇādapi |</l> 
<l>pūjanādrasadānācca dṛśyate ṣaḍvidhaṃ phalam ||</l></lg> 
</p> 
<p><lg><l>kedārādīni liṅgāni pṛthivyāṃ yāni kānicit |</l> 
<l>tāni dṛṣṭvā tu yatpuṇyaṃ tatpuṇyaṃ rasadarśanāt ||</l></lg> ityādinā | 
<br/>anyatrāpi -- 
</p> 
<p><lg><l>kāśyādisarvaliṅgebhyo rasaliṅgārcanācchivaḥ |</l> 
<l>prāpyate yena talliṅgaṃ bhogārogyāmṛtapradam ||</l></lg> iti | 
<br/>rasanindāyāḥ pratyavāyopi darśitaḥ -- 
<pb n="209"> 
</p> 
<p><lg><l>pramādādrasanindāyāḥ śrutāvenaṃ smaretsudhīḥ |</l> 
<l>drāktyajennindakaṃ nityaṃ nindayā pūritāśubham ||</l></lg> iti | 
<br/>tasmādasmaduktayā rītyā divyaṃ dehaṃ saṃpādya yogābhyāsavaśātpara- 
<br/>tattve dṛṣṭe puruṣārthaprāptirbhavati | tadā -- 
</p> 
<p><lg><l>bhrūyugamadhyagataṃ yacchikhividyutsūryavajjagadbhāsi |</l> 
<l>keṣāṃcitpuṇyadṛśāmunmīlati cinmayaṃ jyotiḥ ||</l></lg> 
</p> 
<p><lg><l>paramānandaikarasaṃ paramaṃ jyotiḥsvabhāvamavikalpam |</l> 
<l>vigalitasakalakleśaṃ jñeyaṃ śāntaṃ svasaṃvedyam ||</l></lg> 
</p> 
<p><lg><l>tasminnādhāya manaḥ sphuradakhilaṃ cinmayaṃ jagatpaśyan |</l> 
<l>utsannakarmabandho brahmatvamihaiva cāpnoti ||</l></lg> (ra. hṛ. 1 | 21 -- 1 | 23) 
<br/>śrutiśca -- raso vai saḥ | rasaṃ hyevāyaṃ labdhvānandī bhavati (tai. 2 | 7 | 1) 
<br/>iti | taditthaṃ bhavadainyaduḥkhabharataraṇopāyo rasa eveti siddham | 
<br/>tathā ca rasasya parabrahmaṇā sāmyamiti pratipādakaḥ ślokaḥ -- 
</p> 
<p><lg><l>yaḥ syātprāvaraṇāvimocanadhiyāṃ sādhyaḥ prakṛtyā punaḥ</l> 
<l>saṃpannaḥ saha tena dīvyati paraṃ vaiśvānare jāgrati |</l> 
<l>jñāto yadyaparaṃ na vedayati ca svasmātsvayaṃ dyotate</l> 
<l>yo brahmeva sa dainyasaṃsṛtibhayātpāyādasau pāradaḥ ||</l></lg> iti || 
</p> 
<p>iti śrīmatsāyaṇamādhavīye sarvadarśanasaṃgrahe raseśvaradarśanam || 
<pb n="210"> 
<h1>athaulūkyadarśanam || 10 ||</h1> 
</p> 
<p>iha khalu nikhilaprekṣāvānnisargapratikūlavedanīyatayā nikhilātma- 
<br/>saṃvedanasiddhaṃ duḥkhaṃ jihāsustaddhānopāyaṃ jijñāsuḥ parameśvarasākṣā- 
<br/>tkāramupāyamākalayati | 
</p> 
<p><lg><l>yadā carmavadākāśaṃ veṣṭayiṣyanti mānavāḥ |</l> 
<l>tadā śivamavijñāya duḥkhasyānto bhaviṣyati ||</l></lg> 
<pb n="211"> 
<br/>ityādivacananicayaprāmāṇyāt | parameśvarasākṣātkāraśca śravaṇamana- 
<br/>nabhāvanābhirbhāvanīyaḥ | yadāha -- 
</p> 
<p><lg><l>āgamenānumānena dhyānābhyāsabalena ca |</l> 
<l>tridhā prakalpayanprajñāṃ labhate yogamuttamam ||</l></lg> iti | 
<br/>tatra mananamanumānādhīnam | anumānaṃ ca vyāptijñānādhīnam | vyāptijñānaṃ 
<br/>ca padārthavivekasāpekṣam | ataḥ padārthaṣaṭkam athāto dharmaṃ vyā- 
<br/>khyāsyāmaḥ (ka. sū. 1 | 1 | 1) ityādikāyāṃ daśalakṣaṇyāṃ kaṇabhakṣeṇa 
<br/>bhagavatā vyavasthāpitam | 
</p> 
<p>tatrāhnikadvayātmake prathamedhyāye samavetāśeṣapadārthakathanamakāri | 
<pb n="212"> 
<br/>tatrāpi prathamāhnike jātimannirūpaṇam | dvitīyāhnike jātiviśeṣayo- 
<br/>rnirūpaṇam | āhnikadvayayukte dvitīyedhyāye dravyanirūpaṇam | tatrāpi 
<br/>prathamāhnike bhūtaviśeṣalakṣaṇam | dvitīye dikkālapratipādanam | 
<br/>āhnikadvayayukte tṛtīya ātmāntaḥkaraṇalakṣaṇam | tatrāpyātmala- 
<br/>kṣaṇaṃ prathame | dvitīyentaḥkaraṇalakṣaṇam | āhnikadvayayukte caturthe 
<br/>śarīratadupayogivivecanam | tatrāpi prathame tadupayogivivecanam | 
<br/>dvitīye śarīravivecanam | āhnikadvayavati pañcame karmapratipādanam | 
<br/>tatrāpi prathame śarīrasaṃbandhikarmacintanam | dvitīye mānasakarmaci- 
<br/>ntanam | āhnikadvayaśālini ṣaṣṭhe śrautadharmanirūpaṇam | tatrāpi 
<br/>prathame dānapratigrahadharmavivekaḥ | dvitīye cāturāśramyocitadharma- 
<br/>nirūpaṇam | tathāvidhe saptame guṇasamavāyapratipādanam | tatrāpi 
<br/>prathame buddhinirapekṣaguṇapratipādanam | dvitīye tatsāpekṣaguṇapra- 
<br/>tipādanaṃ samavāyapratipādanaṃ ca | aṣṭame nirvikalpakasavikalpakapra- 
<br/>tyakṣapramāṇacintanam | navame buddhiviśeṣapratipādanam | daśamenumāna- 
<br/>bhedapratipādanam | 
<pb n="213"> 
</p> 
<p>tatroddeśo lakṣaṇaṃ parīkṣā ceti trividhāsya śāstrasya pravṛttiḥ | 
<br/>nanu vibhāgāpekṣayā cāturvidhye vaktavye kathaṃ traividhyamuktamiti cait-maivaṃ 
<br/>maṃsthāḥ | vibhāgasya viśeṣoddeśarūpatvāduddeśa evāntarbhāvāt | tatra 
<br/>dravyaguṇakarmasāmānyaviśeṣasamavāyā iti ṣaḍeva te padārthā ityuddeśaḥ | 
<br/>kimatra kramaniyame kāraṇam | ucyate | samastapadārthāyatanatvena pradhā- 
<br/>nasya dravyasya prathamamuddeśaḥ | anantaraṃ guṇatvopādhinā sakaladravyavṛtte- 
<br/>rguṇasya | tadanu sāmānyavattvasāmyātkarmaṇaḥ | paścāttattritayāśritasya 
<br/>sāmānyasya | tadanantaraṃ samavāyādhikaraṇasya viśeṣasya | antevaśi- 
<br/>ṣṭasya samavāyasyeti | 
<pb n="214"> 
</p> 
<p>nanu ṣaḍeva padārthā iti kathaṃ kathyate | abhāvasyāpi sadbhāvāditi 
<br/>cet-maivaṃ vocaḥ | nañarthānullikhitadhīviṣayatayā bhāvarūpatayā ṣaḍeveti 
<br/>vivakṣitatvāt | tathāpi kathaṃ ṣaḍeveti niyama upapadyate | vikalpā- 
<br/>nupapatteḥ | tathā hi | niyamavyavacchedyaṃ pramitaṃ na vā | pramitatve kathaṃ 
<br/>niṣedhaḥ | apramitatve kathaṃtarām | na hi kaścitprekṣāvānmūṣikaviṣāṇaṃ 
<br/>pratiṣeddhuṃ yatate | tataścānupapatterna niyama iti cet -- maivaṃ bhāṣiṣṭhāḥ | 
<br/>saptamatayā pramitendhakārādau bhāvatvasya bhāvatayā pramite śaktisā- 
<pb n="215"> 
<br/>dṛśyādau saptamatvasya ca niṣedhāditi kṛtaṃ vistareṇa | 
</p> 
<p>tatra dravyāditritayasya dravyatvādijātirlakṣaṇam | dravyatvaṃ nāma ga- 
<br/>ganāravindasamavetatve sati nityatve sati gandhāsamavetatvam | guṇatvaṃ 
<br/>nāma samavāyikāraṇāsamavetāsamavāyikāraṇabhinnasamavetasattāsā- 
<pb n="216"> 
<br/>kṣādvyāpyajātiḥ | karmatvaṃ nāma nityāsamavetatvasahitasattāsākṣā- 
<br/>dvyāpyajātiḥ | sāmānyaṃ tu pradhvaṃsapratiyogitvarahitamanekasamavetam | 
<pb n="217"> 
<br/>viśeṣo nāmānyonyābhāvavirodhisāmānyarahitaḥ samavetaḥ | samavā- 
<br/>yastu samavāyarahitaḥ saṃbandha iti ṣaṇṇāṃ lakṣaṇāni vyavasthitāni | 
</p> 
<p>dravyaṃ navavidhaṃ pṛthivyaptejovāyvākāśakāladigātmamanāṃsīti | 
<br/>tatra pṛthivyādicatuṣṭayasya pṛthivītvādijātirlakṣaṇam | pṛthivītvaṃ 
<pb n="218"> 
<br/>nāma pākajarūpasamānādhikaraṇadravyatvasākṣādvyāpyajātiḥ | aptvaṃ 
<br/>nāma saritsāgarasamavetatve sati jvalanāsamavetaṃ sāmānyam | teja- 
<br/>stvaṃ nāma candracāmīkarasamavetatve sati salilāsamavetaṃ sāmānya- 
<br/>m | vāyutvaṃ nāma tvagindriyasamavetadravyatvasākṣādvyāpyajātiḥ | 
<br/>ākāśakāladiśāmekaikatvādaparajātyabhāve pāribhāṣikyastisraḥ 
<br/>saṃjñā bhavanti ākāśaḥ kālo digiti | saṃyogājanyajanyaviśeṣagu- 
<pb n="219"> 
<br/>ṇasamānādhikaraṇaviśeṣādhikaraṇamākāśam | vibhutve sati digasa- 
<br/>mavetaparatvāsamavāyikāraṇādhikaraṇaḥ kālaḥ | akālatve satya- 
<br/>viśeṣaguṇā mahatī dik | ātmamanasorātmatvamanastve | ātmatvaṃ 
<br/>nāmāmūrtasamavetadravyatvāparajātiḥ | manastvaṃ nāma dravyasamavāyi- 
<br/>kāraṇatvarahitāṇusamavetadravyatvāparajātiḥ | 
</p> 
<p>rūparasagandhasparśasaṃkhyāparimāṇapṛthaktvasaṃyogavibhāgaparatvāpara- 
<br/>tvabuddhisukhaduḥkhecchādveṣaprayatnāśca kaṇṭhoktāḥ saptadaśa caśabdasamu- 
<pb n="220"> 
<br/>ccitā gurutvadravatvasnehasaṃskārādṛṣṭaśabdāḥ saptaivetyevaṃ caturviṃśati- 
<br/>rguṇāḥ | tatra rūpādiśabdāntānāṃ rūpatvādijātirlakṣaṇam | rūpatvaṃ 
<br/>nāma nīlasamavetaguṇatvāparajātiḥ | anayā diśā śiṣṭānāṃ lakṣa- 
<br/>ṇāni draṣṭavyāni | 
</p> 
<p>karma pañcavidham | utkṣepaṇāpakṣepaṇākuñcanaprasāraṇagamanabhedāt | 
<br/>bhramaṇarecanādīnāṃ gamana evāntarbhāvaḥ | utkṣepaṇādīnāmutkṣepaṇatvādi- 
<br/>jātirlakṣaṇam | tatrotkṣepaṇatvaṃ nāmordhvadeśasaṃyogāsamavāyikāraṇa- 
<br/>samavetakarmatvāparajātiḥ | evamapakṣepaṇatvādīnāṃ lakṣaṇaṃ kartavyam | 
</p> 
<p>sāmānyaṃ dvividhaṃ paramaparaṃ ca | paraṃ sattā dravyaguṇasamavetā | 
<br/>aparaṃ dravyatvādi | tallakṣaṇaṃ prāgevoktam | 
</p> 
<p>viśeṣāṇāmanantatvātsamavāyasya caikatvādvibhāgo na saṃbhavati | 
<br/>tallakṣaṇaṃ ca prāgevāvādi | 
</p> 
<p><lg><l>dvitve ca pākajotpattau vibhāge ca vibhāgaje |</l> 
<l>yasya na skhalitā buddhistaṃ vai vaiśeṣikaṃ viduḥ ||</l></lg> 
<pb n="221"> 
<br/>ityābhāṇakasya sadbhāvāddvitvādyutpattiprakāraḥ pradarśyate | tatra 
<br/>prathamamindriyārthasaṃnikarṣaḥ (1) | tasmādekatvasāmānyajñānam (2) | 
<br/>tatopekṣābuddhiḥ (3) | tato dvitvotpattiḥ (4) | tato dvitvatvesāmā- 
<br/>nyajñānam (5) | tasmāddvitvaguṇajñānam (6) | tato dve dravye iti dhīḥ 
<br/>(7) | tataḥ saṃskāraḥ (8) | tadāha -- 
</p> 
<p><lg><l>ādāvindriyasaṃnikarṣaghaṭanādekatvasāmānyadhī-</l> 
<l>rekatvobhayagocarā matirato dvitvaṃ tato jāyate |</l> 
<l>dvitvatvapramitistato nu parato dvitvapramānantaraṃ</l> 
<l>dve dravye iti dhīriyaṃ nigaditā dvitvodayaprakriyā ||</l></lg> iti | 
</p> 
<p>dvitvāderapekṣābuddhijanyatve kiṃ pramāṇam | atrāhurācāryāḥ -- 
<br/>apekṣābuddhirdvitvāderutpādikā bhavitumarhati | vyañjakatvānupapattau 
<pb n="222"> 
<br/>tenānuvidhīyamānatvāt | śabdaṃ prati saṃyogavaditi | vayaṃ tu 
<br/>brūmaḥ -- dvitvādikamekatvadvayaviṣayānityabuddhivyaṅgyaṃ na bhavati ane- 
<br/>kāśritaguṇatvātpṛthaktvādivaditi | 
</p> 
<p>nivṛttikramo nirūpyate -- apekṣābuddhita ekatvasāmānyajñānasya 
<br/>dvitvotpattisamakālaṃ nivṛttiḥ | apekṣābuddherdvitvatvasāmānyajñānā- 
<br/>ddvitvaguṇabuddhisamasamayam | dvitvasyāpekṣābuddhinivṛtterdravyabuddhisa- 
<br/>makālam | guṇabuddherdravyabuddhitaḥ saṃskārotpattisamakālam | dravyabu- 
<br/>ddhestadanantaraṃ saṃskārāditi | tathā ca saṃgrahaślokāḥ -- 
</p> 
<p><lg><l>ādāvapekṣābuddhyā hi naśyedekatvajātidhīḥ |</l> 
<l>dvitvodayasamaṃ paścātsā ca tajjātibuddhitaḥ ||</l></lg> 
</p> 
<p><lg><l>dvitvākhyaguṇadhīkāle tato dvitvaṃ nivartate |</l> 
<pb n="223"> 
<l>apekṣābuddhināśena dravyadhījanmakālataḥ ||</l></lg> 
</p> 
<p><lg><l>guṇabuddhirdravyabuddhyā saṃskārotpattikālataḥ |</l> 
<l>dravyabuddhiśca saṃskārāditi nāśakramo mataḥ ||</l></lg> iti | 
</p> 
<p>buddherbuddhyantaravināśyatve saṃskāravināśyatve ca pramāṇam -- vivā- 
<br/>dādhyāsitāni jñānānyuttarottarakāryavināśyāni kṣaṇikavibhuviśeṣa- 
<br/>guṇatvācchabdavat | kvaciddravyārambhakasaṃyogapratidvandvivibhāgajanaka- 
<br/>karmasamakālamekatvasāmānyacintayāśrayanivṛttereva dvitvanivṛttiḥ | 
<br/>karmasamakālamapekṣābuddhicintanādubhābhyāmiti saṃkṣepaḥ | 
<pb n="224"> 
<br/>apekṣābuddhirnāma vināśakavināśapratiyoginī buddhiriti boddhavyam | 
<br/>atha dvyaṇukanāśamārabhya katibhiḥ kṣaṇaiḥ punaranyaddvyaṇukamutpadya 
<pb n="225"> 
<br/>rūpādimadbhavatīti jijñāsāyāmutpattiprakāraḥ kathyate -- nodanādi- 
<br/>krameṇa dvyaṇukanāśaḥ | naṣṭe dvyaṇuke paramāṇāvagnisaṃyogācchyāmādīnāṃ 
<br/>nivṛttiḥ | nivṛtteṣu śyāmādiṣu punaranyasmādagnisaṃyogādraktādīnā- 
<br/>mutpattiḥ | utpanneṣu raktādiṣvadṛṣṭavadātmasaṃyogātparamāṇau dravyārambha- 
<br/>ṇāya kriyā | tayā pūrvadeśādvibhāgaḥ | vibhāgena pūrvadeśasaṃyoganivṛttiḥ | 
<br/>tasminnivṛtte paramāṇvantareṇa saṃyogotpattiḥ | saṃyuktābhyāṃ paramāṇubhyāṃ 
<br/>dvyaṇukārambhaḥ | ārabdhe dvyaṇuke kāraṇaguṇādibhyaḥ kāryaguṇādīnāṃ 
<br/>rūpādīnāmutpattiriti yathākramaṃ nava kṣaṇāḥ | daśakṣaṇādiprakārāntaraṃ 
<br/>vistarabhayānneha pratanyate | itthaṃ pīlupākaprakriyā | piṭharapākaprakriyā 
<br/>tu naiyāyikadhīsaṃmatā | 
<pb n="226"> 
</p> 
<p>vibhāgajavibhāgo dvividhaḥ -- kāraṇamātravibhāgajaḥ kāraṇākā- 
<br/>raṇavibhāgajaśca | tatra prathamaḥ kathyate -- kāryavyāpte kāraṇe karmotpannaṃ 
<br/>yadāvayavāntarādvibhāgaṃ vidhatte na tadākāśādideśādvibhāgaḥ | 
<br/>yadā tvākāśādideśādvibhāgo na tadāvayavāntarāditi sthiti- 
<br/>niyamaḥ | karmaṇo gaganavibhāgākartṛtvasya dravyārambhakasaṃyogavirodhi- 
<br/>vibhāgārambhakatvena dhūmasya dhūmadhvajavargeṇeva vyabhicārānupalambhāt | 
<br/>tataścāvayavakarmāvayavāntarādeva vibhāgaṃ karoti nākāśādi- 
<pb n="227"> 
<br/>deśāt | tasmādvibhāgāddravyārambhakasaṃyoganivṛttiḥ | tataḥ kāraṇā- 
<br/>bhāvātkāryābhāva iti nyāyādavayavinivṛttiḥ | nivṛttevayavini 
<br/>tatkāraṇayoravayavayorvartamāno vibhāgaḥ kāryavināśaviśiṣṭaṃ kālaṃ 
<br/>svatantraṃ vāvayavamapekṣya sakriyasyaivāvayavasya kāryasaṃyuktādākāśa- 
<pb n="228"> 
<br/>deśādvibhāgamārabhate na niṣkriyasya | kāraṇābhāvāt | dvitīyastu 
<br/>haste karmotpannamavayavāntarādvibhāgaṃ kurvadākāśādideśebhyo vibhāgā- 
<br/>nārabhate | te kāraṇākāraṇavibhāgāḥ karma yāṃ diśaṃ prati kāryārambhā- 
<br/>bhimukhaṃ tāmapekṣya kāryākāryavibhāgamārabhante | yathā hastākāśavibhā- 
<br/>gāccharīrākāśavibhāgaḥ | na cāsau śarīrakriyākāryaḥ | tadā tasya 
<br/>niṣkriyatvāt | nāpi hastakriyākāryaḥ | vyadhikaraṇasya karmaṇo 
<br/>vibhāgakartṛtvānupapatteḥ | ataḥ pāriśeṣyātkāraṇākāraṇavibhāgastasya 
<br/>kāraṇamaṅgīkaraṇīyam | 
</p> 
<p>yadavādyandhakārādau bhāvatvaṃ niṣidhyata iti tadasaṃgatam | tatra 
<br/>caturdhā vivādasaṃbhavāt | tathā hi | dravyaṃ tama iti bhāṭṭā vedāntinaśca 
<br/>bhaṇanti | āropitaṃ nīlarūpamiti śrīdharācāryāḥ | ālokajñānā- 
<pb n="229"> 
<br/>bhāva iti prābhākaraikadeśinaḥ | ālokābhāva iti naiyāyikādaya 
<br/>iti cet -- tatra dravyatvapakṣo na ghaṭate | vikalpānupapatteḥ | dravyaṃ bhavadandha- 
<br/>kārākhyaṃ pṛthivyādyanyatamamanyadvā | nādyaḥ | yatrāntarbhāvosya tasya 
<br/>yāvanto guṇāstāvadguṇakatvaprasaṅgāt | na dvitīyaḥ | nirguṇasya tasya 
<br/>dravyatvāsaṃbhavena dravyāntaratvasya sutarāmasaṃbhavāt | nanu tamālaśyāma- 
<br/>latvenopalabhyamānaṃ tamaḥ kathaṃ nirguṇaṃ syāditi cet -- tadasāram | 
<pb n="230"> 
<br/>gandhādivyāptasya nīlarūpasya tannivṛttau nivṛtteḥ | atha nīlaṃ tama iti 
<br/>gateḥ kā gatiriticet-nīlaṃ nabha itivadbhrāntirevetyalaṃ vṛddhavīvadhayā | 
<br/>ata eva nāropitarūpaṃ tamaḥ | adhiṣṭhānapratyayamantareṇāropāyogāt | 
<br/>bāhyālokasahakārirahitasya cakṣuṣo rūpārope sāmarthyānupalambhācca | 
<br/>na cāyamacākṣuṣaḥ pratyayaḥ | tadanuvidhānasyānanyathāsiddhatvāt | ata 
<br/>eva nālokajñānābhāvaḥ | abhāvasya pratiyogigrāhakendriyagrāhyatvaniya- 
<br/>mena mānasatvaprasaṅgāt | tasmādālokābhāva eva tamaḥ | na ca vidhi- 
<br/>pratyayavedyatvenābhāvatvāyoga iti sāṃpratam | pralayavināśāvasānā- 
<pb n="231"> 
<br/>diṣu vyabhicārāt | na cābhāve bhāvadharmādhyāropo durupapādaḥ | 
<br/>duḥkhābhāve sukhatvāropasya saṃyogābhāve vibhāgatvābhimānasya ca 
<br/>dṛṣṭatvāt | na cālokābhāvasya ghaṭādyabhāvavadrūpavadabhāvatvenāloka- 
<br/>sāpekṣacakṣurjanyajñānaviṣayatvaṃ syādityeṣitavyam | yadgrahe yadapekṣaṃ 
<br/>cakṣustadabhāvagrahepi tadapekṣata iti nyāyenālokagraha ālokāpe- 
<br/>kṣāyā abhāvena tadabhāvagrahepi tadapekṣāyā abhāvāt | na cādhika- 
<br/>raṇagrahaṇāvaśyaṃbhāvaḥ | abhāvapratītāvadhikaraṇagrahaṇāvaśyaṃbhāvāna- 
<br/>ṅgīkārāt | aparathā nivṛttaḥ kolāhala iti śabdapradhvaṃsaḥ pratyakṣo na 
<br/>syāditi aprāmāṇikaṃ paravacanam | tatsarvamabhisaṃdhāya bhagavānka- 
<br/>ṇādaḥ praṇināya sūtraṃ dravyaguṇakarmaniṣpattivaidharmyādabhāvastamaḥ (ka. 
<br/>sū. 5 | 2 | 19) iti | 
</p> 
<p>abhāvastu niṣedhamukhapramāṇagamyaḥ saptamo nirūpyate -- 
<pb n="232"> 
<br/>sa cāsamavāyatve satyasamavāyaḥ | saṃkṣepato dvividhaḥ | saṃsargābhā- 
<br/>vānyonyābhāvabhedāt | saṃsargābhāvopi trividhaḥ | prākpradhvaṃsātyantā- 
<br/>bhāvabhedāt | tatrānityonāditamaḥ prāgabhāvaḥ | utpattimānavināśī 
<br/>pradhvaṃsaḥ | pratiyogyāśrayo'bhāvotyantābhāvaḥ | atyantābhāvavyatiri- 
<pb n="233"> 
<br/>ktatve satyanavadhirabhāvonyonyābhāvaḥ | nanvanyonyābhāva evātyantā- 
<br/>bhāva iti cet -- aho rājamārga eva bhramaḥ | anyonyābhāvo hi tādā- 
<br/>tmyapratiyogikaḥ pratiṣedhaḥ | yathā ghaṭaḥ paṭātmā na bhavatīti | 
<br/>saṃsargapratiyogikaḥ pratiṣedhotyantābhāvaḥ | yathā vāyau rūpasaṃbandho 
<br/>nāstīti | na cāsya puruṣārthaupayikatvaṃ nāstītyāśaṅkanīyam | 
<br/>duḥkhātyantocchedāparaparyāyaniḥśreyasarūpatvena paramapuruṣārthatvāt || 
</p> 
<p>iti śrīmatsāyaṇamādhavīye sarvadarśanasaṃgraha aulūkyadarśanam || 
<pb n="234"> 
<h1>athākṣapādadarśanam || 11 ||</h1> 
</p> 
<p>tattvajñānādduḥkhātyantocchedalakṣaṇaṃ niḥśreyasaṃ bhavatīti samāna- 
<br/>tantrepi pratipāditam | tadāha sūtrakāraḥ -- pramāṇaprameyetyādi tattvajñā- 
<br/>nānniḥśreyasādhigama iti | idaṃ nyāyaśāstrasyādimaṃ sūtram | nyāya- 
<br/>śāstraṃ ca pañcādhyāyātmakam | tatra pratyadhyāyamāhnikadvayam | 
<br/>tatra prathamādhyāyasya prathamāhnike bhagavatā gautamena pramāṇādi- 
<br/>padārthanavakalakṣaṇanirūpaṇaṃ vidhāya dvitīye vādādisaptapadārtha- 
<br/>lakṣaṇanirūpaṇaṃ kṛtam | dvitīyasya prathame saṃśayaparīkṣaṇaṃ 
<br/>pramāṇacatuṣṭayāprāmāṇyaśaṅkānirākaraṇaṃ ca | dvitīyerthāpattyāderanta- 
<br/>rbhāvanirūpaṇam | tṛtīyasya prathama ātmaśarīrendriyārthaparīkṣaṇam | 
<br/>dvitīye buddhimanaḥparīkṣaṇam | caturthasya prathame pravṛttidoṣapretyabhāva- 
<br/>phaladuḥkhāpavargaparīkṣaṇam | dvitīye doṣanimittakatvanirūpaṇamavaya- 
<pb n="235"> 
<br/>vyādinirūpaṇaṃ ca | pañcamasya prathame jātibhedanirūpaṇam | dvitīye 
<br/>nigrahasthānabhedanirūpaṇam | 
</p> 
<p>mānādhīnā meyasiddhiriti nyāyena pramāṇasya prathamamuddeśe tadanu- 
<br/>sāreṇa lakṣaṇasya kathanīyatayā prathamoddiṣṭasya pramāṇasya prathamaṃ lakṣaṇaṃ 
<br/>kathyate -- sādhanāśrayāvyatiriktatve sati pramāvyāptaṃ pramāṇam | evaṃ 
<br/>ca pratitantrasiddhāntasiddhaṃ parameśvaraprāmāṇyaṃ saṃgṛhītaṃ bhavati | yadaca- 
<br/>kathatsūtrakāraḥ -- mantrāyurvedaprāmāṇyavacca tatprāmāṇyamāptaprāmāṇyāt 
<br/>(gau. sū. 2 | 1 | 67) iti | tathā ca nyāyanayapārāvārapāradṛśvā viśva- 
<br/>vikhyātakīrtirudayanācāryopi nyāyakusumāñjalau caturthe stabake -- 
</p> 
<p><lg><l>mitiḥ samyakparicchittistadvattā ca pramātṛtā |</l> 
<l>tadayogavyavacchedaḥ prāmāṇyaṃ gautame mate ||</l></lg> (nyā. ku. 4 | 5) iti | 
<pb n="236"> 
</p> 
<p><lg><l>sākṣātkāriṇi nityayogini paradvārānapekṣasthitau</l> 
<l>bhūtārthānubhave niviṣṭanikhilaprastāvivastukramaḥ |</l> 
<l>leśādṛṣṭinimittaduṣṭivigamaprabhraṣṭaśaṅkātuṣaḥ</l> 
<l>śaṅkonmeṣakalaṅkibhiḥ kimaparaistanme pramāṇaṃ śivaḥ ||</l></lg> (nyā. ku. 4 | 6) iti | 
<br/>taccaturvidhaṃ pratyakṣānumānopamānaśabdabhedāt | 
<pb n="237"> 
</p> 
<p>pramāyāṃ yaddhi pratibhāsate tatprameyam | tacca dvādaśaprakāram -- 
<br/>ātmaśarīrendriyārthabuddhimanaḥpravṛttidoṣapretyabhāvaphaladuḥkhāpavargabhe- 
<br/>dāt | 
</p> 
<p>anavadhāraṇātmakaṃ jñānaṃ saṃśayaḥ | sa trividhaḥ | sādhāraṇadharmāsā- 
<br/>dhāraṇadharmavipratipattilakṣaṇabhedāt | 
<pb n="238"> 
</p> 
<p>yamadhikṛtya pravartante puruṣāstatprayojanam | taddvividham | dṛṣṭādṛṣṭa- 
<br/>bhedāt | 
</p> 
<p>vyāptisaṃvedanabhūmirdṛṣṭāntaḥ | sa dvividhaḥ | sādharmyavaidharmyabhedāt | 
</p> 
<p>prāmāṇikatvenābhyupagatorthaḥ siddhāntaḥ | sa caturvidhaḥ | sarvata- 
<br/>ntrapratitantrādhikaraṇābhyupagamabhedāt | 
</p> 
<p>parārthānumānavākyaikadeśovayavaḥ | sa pañcavidhaḥ | pratijñāhetūdā- 
<br/>haraṇopanayanigamanabhedāt | 
</p> 
<p>vyāpyāropeṇa vyāpakāropastarkaḥ | sa caikādaśavidhaḥ | vyāghātā- 
<pb n="239"> 
<br/>tmāśrayetaretarāśrayacakrakāśrayānavasthāpratibandhikalpanālāghavakalpa- 
<br/>nāgauravotsargāpavādavaijātyabhedāt | 
</p> 
<p>yathārthānubhavaparyāyā pramitirnirṇayaḥ | sa caturvidhaḥ | sākṣātkṛ- 
<br/>tyanumityupamitiśābdabhedāt | 
</p> 
<p>tattvanirṇayaphalaḥ kathāviśeṣo vādaḥ | ubhayasādhanavatī viji- 
<br/>gīṣukathā jalpaḥ | svapakṣasthāpanahīnaḥ kathāviśeṣo vitaṇḍā | kathā 
<br/>nāma vādiprativādinoḥ pakṣapratipakṣaparigrahaḥ | 
</p> 
<p>asādhako hetutvenābhimato hetvābhāsaḥ | sa pañcavidhaḥ | savya- 
<br/>bhicāraviruddhaprakaraṇasamasādhyasamātītakālabhedāt | 
<pb n="240"> 
</p> 
<p>śabdavṛttivyatyayena pratiṣedhahetuśchalam | tattrividham | abhidhā- 
<br/>natātparyopacāravṛttivyatyayabhedāt | 
</p> 
<p>svavyāghātakamuttaraṃ jātiḥ | sā caturviṃśatividhā | sādharmyavai- 
<br/>dharmyotkarṣāpakarṣavarṇyāvarṇyavikalpasādhyaprāptyaprāptiprasaṅgapratidṛṣṭā- 
<pb n="241"> 
<br/>ntānutpattisaṃśayaprakaraṇahetvarthāpattyaviśeṣopapattyupalabdhyanupalabdhi- 
<br/>nityānityakāryasamabhedāt | 
<pb n="242"> 
</p> 
<p>parājayanimittaṃ nigrahasthānam | taddvāviṃśatiprakāram | pratijñā- 
<br/>hānipratijñāntarapratijñāvirodhapratijñāsaṃnyāsahetvantarārthāntaranira- 
<pb n="243"> 
<br/>rthakāvijñātārthāpārthakāprāptakālanyūnādhikapunaruktānanubhāṣaṇājñā- 
<br/>nāpratibhāvikṣepamatānujñāparyanuyojyopekṣaṇaniranuyojyānuyogāpasi- 
<br/>ddhāntahetvābhāsabhedāt | 
<pb n="244"> 
</p> 
<p>atra sarvāntargaṇikastu viśeṣastatra śāstre vispaṣṭopi vistarabhiyā 
<br/>na prastūyate | 
</p> 
<p>nanu pramāṇādipadārthaṣoḍaśake pratipādyamāne kathamidaṃ nyāyaśā- 
<br/>stramiti vyapadiśyate | satyam | tathāpyasādhāraṇyena vyapadeśā bhava- 
<br/>ntīti nyāyena nyāyasya parārthānumānāparaparyāyasya sakalavidyānu- 
<br/>grāhakatayā sarvakarmānuṣṭhānasādhanatayā pradhānatvena tathā vyapadeśo 
<br/>yujyate | tathābhāṇi sarvajñena soyaṃ paramo nyāyo vipratipannapuruṣaṃ 
<br/>prati pratipādakatvāt | tathā pravṛttihetutvācca (gau. sū. vā. 
<pb n="245"> 
<br/>1 | 1 | 1) iti | pakṣilasvāminā ca seyamānvīkṣikī vidyā pramāṇā- 
<br/>dibhiḥ padārthaiḥ pravibhajyamānā -- 
</p> 
<p><lg><l>pradīpaḥ sarvavidyānāmupāyaḥ sarvakarmaṇām |</l> 
<l>āśrayaḥ sarvadharmāṇāṃ vidyoddeśe parīkṣitā ||</l></lg> (nyā. sū. bhā. 1 | 1 | 1) iti | 
</p> 
<p>nanu tattvajñānānniḥśreyasaṃ bhavatītyuktam | tatra kiṃ tattvajñānādana- 
<br/>ntarameva niḥśreyasaṃ saṃpadyate | netyucyate | kiṃ tu tattvajñānādduḥkhaja- 
<br/>nmapravṛttidoṣamithyājñānānāmuttarottarāpāye tadanantarāpāyādapavarga 
<br/>iti | tatra mithyājñānaṃ nāmānātmani dehādāvātmabuddhiḥ | tadanu- 
<br/>kūleṣu rāgaḥ | tatpratikūleṣu dveṣaḥ | vastutastvātmanaḥ pratikūlama- 
<br/>nukūlaṃ vā na kiṃcidvastvasti | parasparānubandhitvācca rāgādīnāṃ 
<br/>mūḍho rajyati rakto muhyati mūḍhaḥ kupyati kupito muhyatīti | tata- 
<br/>stairdoṣaiḥ preritaḥ prāṇī pratiṣiddhāni śarīreṇa hiṃsāsteyādīnyā- 
<br/>carati | vācā anṛtādīni | manasā paradrohādīni | seyaṃ pāparūpā 
<pb n="246"> 
<br/>pravṛttiradharmaḥ | śarīreṇa praśastāni dānaparaparitrāṇādīni | vācā 
<br/>hitasatyādīni | manasā ajighāṃsādīni | seyaṃ puṇyarūpā pravṛtti- 
<br/>rdharmaḥ | seyamubhayī pravṛttiḥ | tataḥ svānurūpaṃ praśastaṃ ninditaṃ vā 
<br/>janma punaḥ śarīrādeḥ prādurbhāvaḥ | tasminsati pratikūlavedanīyatayā 
<br/>bādhanātmakaṃ duḥkhaṃ bhavati | na hyapravṛttasya duḥkhaṃ pratyāpadyata iti 
<br/>kaścitprapadyate | ta ime mithyājñānādayo duḥkhāntā avicchedena 
<br/>pravartamānāḥ saṃsāraśabdārtho ghaṭīcakravanniravadhiranuvartate | yadā 
<br/>kaścitpuruṣadhaureyaḥ purākṛtasukṛtaparipākavaśādācāryopadeśena sarva- 
<br/>midaṃ duḥkhāyatanaṃ duḥkhānuṣaktaṃ ca paśyati tadā tatsarvaṃ heyatvena 
<br/>budhyate | tatastannirvartakamavidyādi nivartayitumicchati | tannivṛ- 
<br/>ttyupāyaśca tattvajñānamiti | kasyaciccatasṛbhirvidhābhirvibhaktaṃ prameyaṃ 
<br/>bhāvayataḥ samyagdarśanapadavedanīyatayā tattvajñānaṃ jāyate | tattvajñā- 
<br/>nānmithyājñānamapaiti | mithyājñānāpāye doṣā apayānti | doṣā- 
<br/>pāye pravṛttirapaiti | pravṛttyapāye janmāpaiti | janmāpāye duḥkhama- 
<br/>tyantaṃ nivartate | sātyantikī duḥkhanivṛttirapavargaḥ | nivṛtterā- 
<br/>tyantikatvaṃ nāma nivartyasajātīyasya punastatrānutpāda iti | tathā 
<br/>ca pāramarṣaṃ sūtram -- duḥkhajanmapravṛttidoṣamithyājñānānāmuttarotta- 
<br/>rāpāye tadanantarāpāyādapavargaḥ (gau. sū. 1 | 1 | 2) iti | 
<pb n="247"> 
</p> 
<p>nanu duḥkhātyantocchedopavarga ityetadadyāpi kaphoṇiguḍāyitaṃ 
<br/>vartate | tatkathaṃ siddhavatkṛtya vyavahriyata iti cet -- maivam | sarveṣāṃ 
<br/>mokṣavādināmapavargadaśāyāmātyantikī duḥkhanivṛttirastītyasyārthasya 
<br/>sarvatantrasiddhāntasiddhatayā ghaṇṭāpathatvāt | tathā hi -- ātmocchedo 
<br/>mokṣa iti mādhyamikamate duḥkhocchedostītyetāvattāvadavivādam | 
<br/>atha manyethāḥ -- śarīrādivadātmāpi duḥkhahetutvāducchedya iti tanna 
<br/>saṃgacchate | vikalpānupapatteḥ | kimātmā jñānasaṃtāno vivakṣita- 
<br/>stadatirikto vā | prathame na vipratipattiḥ | kaḥ khalvanukūlamācarati 
<br/>pratikūlamācaret | dvitīye tasya nityatve nivṛttiraśakyavidhānaiva | 
<br/>anityatve pravṛttyanupapattiḥ | vyavahārānupapattiścādhikaṃ dūṣaṇam | na 
<br/>khalu kaścitprekṣāvānātmanastu kāmāya sarvaṃ priyaṃ bhavatīti sarvataḥ 
<br/>priyatamasyātmanaḥ samucchedāya prayatate | sarvo hi prāṇī sati dha- 
<pb n="248"> 
<br/>rmiṇi mukta iti vyavaharati nanu | dharminivṛttau nirmalajñānodayo 
<br/>mahodaya iti vijñānavādivāde sāmagryabhāvaḥ sāmānādhikaraṇyānu- 
<br/>papattiśca | bhāvanācatuṣṭayaṃ hi tasya kāraṇamabhīṣṭam | tacca kṣaṇabha- 
<br/>ṅgapakṣe sthiraikādhārāsaṃbhavāllaṅghanābhyāsādivadanāsāditaprakarṣaṃ na 
<br/>sphuṭamabhijñānamabhijanayituṃ prabhavati | sopaplavasya jñānasaṃtānasya 
<br/>baddhatve nirupaplavasya ca muktatve yo baddhaḥ sa eva mukta iti sāmā- 
<br/>nādhikaraṇyaṃ na saṃgacchate | āvaraṇamuktirmuktiriti jainajanābhima- 
<br/>topi mārgo na nisargato nirargalaḥ | aṅga bhavānpṛṣṭo vyācaṣṭāṃ kimā- 
<br/>varaṇam | dharmādharmabhrāntaya iti cet -- iṣṭameva | atha dehamevāvaraṇam | 
<br/>tathā ca tannivṛttau pañjarānmuktasya śukasyevātmanaḥ satatordhvagamanaṃ 
<br/>muktiriti cet-tadā vaktavyam | kimayamātmā mūrto'mūrto vā | 
<br/>prathame niravayavaḥ sāvayavo vā | niravayavatve niravayavo mūrtaḥ 
<br/>paramāṇuriti paramāṇulakṣaṇāpattyā paramāṇudharmavadātmadharmāṇāma- 
<pb n="249"> 
<br/>tīndriyatvaṃ prasajet | sāvayavatve yatsāvayavaṃ tadanityamiti prati- 
<br/>bandhabalenānityatvāpattau kṛtapraṇāśākṛtābhyāgamau niṣpratibandhau pra- 
<br/>saretām | amūrtatve gamanamanupapannameva | calanātmikāyāḥ kriyāyā 
<br/>mūrtatvapratibandhāt | pāratantryaṃ bandhaḥ svātantryaṃ mokṣa iti cārvā- 
<br/>kapakṣepi svātantryaṃ duḥkhanivṛttiścet -- avivādaḥ | aiśvaryaṃ cet -- sā- 
<br/>tiśayatayā sadṛkṣatayā ca prekṣāvatāṃ nābhimatam | prakṛtipuruṣānya- 
<br/>tvakhyātau prakṛtyuparame puruṣasya svarūpeṇāvasthānaṃ muktiriti sāṃkhyā- 
<br/>khyātepi pakṣe duḥkhocchedostyeva | vivekajñānaṃ puruṣāśrayaṃ prakṛtyāśrayaṃ 
<br/>vetyetāvadavaśiṣyate | tatra puruṣāśrayamiti na śliṣyate | puruṣasya 
<br/>kauṭasthyāvasthānanirodhāpātāt | nāpi prakṛtyāśrayaḥ | acetanatvā- 
<br/>ttasyāḥ | kiṃ ca prakṛtiḥ pravṛttisvabhāvā nivṛttisvabhāvā vā | 
<br/>ādye'nirmokṣaḥ | svabhāvasyānapāyāt | dvitīye | saṃprati saṃsāro- 
<pb n="250"> 
<br/>stamiyāt | nityaniratiśayasukhābhivyaktirmuktiriti bhaṭṭasarvajñādya- 
<br/>bhimatepi duḥkhanivṛttirabhimataiva | paraṃ tu nityasukhaṃ na pramāṇapaddhati- 
<br/>madhyāste | śrutistatra pramāṇamiti cet -- na | yogyānupalabdhibādhite 
<br/>tadanavakāśāt | avakāśe vā grāvaplavepi tathābhāvaprasaṅgāt | 
</p> 
<p>nanu sukhābhivyaktirmuktiriti pakṣaṃ parityajya duḥkhanivṛttireva 
<br/>muktiriti svīkāraḥ kṣīraṃ vihāyārocakagrastasya sauvīraruci- 
<br/>manubhāvayatīti cet-tadetannāṭakapakṣapatitaṃ tvadvaca ityupekṣyate | 
<pb n="251"> 
<br/>sukhasya sātiśayatayā sadṛkṣatayā bahupratyanīkākrāntatayā sādhana- 
<br/>prārthanaparikliṣṭatayā ca duḥkhāvinābhūtatvena viṣānuṣaktamadhuvadduḥkha- 
<br/>pakṣanikṣepāt | nanvekamanusaṃdhitsatoparaṃ pracyavata iti nyāyena duḥkha- 
<br/>vatsukhamapyucchidyata ityakāmyoyaṃ pakṣa iti cet-maivaṃ maṃsthāḥ | 
<br/>sukhasaṃpādane duḥkhasādhanabāhulyānuṣaṅganiyamena taptāyaḥpiṇḍe tapa- 
<br/>nīyabuddhyā pravartamānena sāmyāpātāt | tathā hi nyāyopārjiteṣu 
<br/>viṣayeṣu kiyantaḥ sukhakhadyotāḥ kiyanti duḥkhadurdināni | anyāyo- 
<br/>pārjiteṣu tu yadbhaviṣyati tanmanasāpi cintayituṃ na śakyamiti | 
<br/>etatsvānubhavamapracchādayantaḥ santo vidāṃkurvantu vidāṃ varā 
<br/>bhavantaḥ | tasmātpariśeṣātparameśvarānugrahavaśācchravaṇādikrameṇātma- 
<br/>tattvasākṣātkāravataḥ puruṣadhaureyasya duḥkhanivṛttirātyantikī niḥśre- 
<br/>yasamiti niravadyam | 
</p> 
<p>nanvīśvarasadbhāve kiṃ pramāṇaṃ pratyakṣamanumānamāgamo vā | na tāva- 
<br/>datra pratyakṣaṃ kramate | rūpādirahitatvenātīndriyatvāt | nāpyanumā- 
<br/>nam | tadvyāptaliṅgābhāvāt | nāgamaḥ | vikalpāsahatvāt | kiṃ 
<pb n="252"> 
<br/>nityovagamayatyanityo vā | ādyepasiddhāntāpātaḥ | dvitīye paraspa- 
<br/>rāśrayāpātaḥ | upamānādikamaśakyaśaṅkam | niyataviṣayatvāt | 
<br/>tasmādīśvaraḥ śaśaviṣāṇāyata iti cet -- tadetanna caturacetasāṃ cetasi 
<br/>camatkāramāviṣkaroti | vivādāspadaṃ nagasāgarādikaṃ sakartṛkaṃ 
<br/>kāryatvātkumbhavat | na cāyamasiddho hetuḥ | sāvayavatvena tasya 
<br/>susādhanatvāt | nanu kimidaṃ sāvayavatvam | avayavasaṃyogitvama- 
<br/>vayavasamavāyitvaṃ vā | nādyaḥ | gaganādau vyabhicārāt | na dvitīyaḥ | 
<br/>tantutvādāvanaikāntyāt | tasmādanupapannamiti cet-maivaṃ vādīḥ | 
<br/>samavetadravyatvaṃ sāvayavatvamiti niruktervaktuṃ śakyatvāt | avāntara- 
<br/>mahattvena vā kāryatvānumānasya sukaratvāt | nāpi viruddho 
<pb n="253"> 
<br/>hetuḥ | sādhyaviparyayavyāpterabhāvāt | nāpyanaikāntikaḥ | pakṣādanyatra 
<br/>vṛtteradarśanāt | nāpi kālātyayāpadiṣṭaḥ | bādhakānupalambhāt | 
<br/>nāpi satpratipakṣaḥ | pratibhaṭādarśanāt | nanu nagādikamakartṛkaṃ 
<br/>śarīrājanyatvādgaganavaditi cet-naitatparīkṣākṣamamīkṣyate | na hi 
<br/>kaṭhorakaṇṭhīravasya kuraṅgaśāvaḥ pratibhaṭo bhavati | ajanyatvasyaiva 
<br/>samarthatayā śarīraviśeṣaṇavaiyarthyāt | tarhyajanyatvameva sādhanamiti 
<br/>cet -- na | asiddheḥ | nāpi sopādhikatvaśaṅkākalaṅkāṅkuraḥ saṃbhavī | 
<br/>anukūlatarkasaṃbhavāt | yadyayamakartṛkaḥ syātkāryamapi na syāt | iha 
<br/>jagati nāstyeva tatkāryaṃ nāma yatkārakacakramavadhīryātmānamāsāda- 
<br/>yedityetadavivādam | tacca sarvaṃ kartṛviśeṣopahitamaryādam | kartṛtvaṃ 
<pb n="254"> 
<br/>cetarakārakāprayojyatve sati sakalakārakaprayoktṛtvalakṣaṇaṃ jñānaci- 
<br/>kīrṣāprayatnādhāratvam | evaṃ ca kartṛvyāvṛttestadupahitasamastakāraka- 
<br/>vyāvṛttāvakāraṇakakāryotpādaprasaṅga iti sthūlaḥ pramādaḥ | tathā 
<br/>niraṭaṅki śaṃkarakiṃkareṇa -- 
</p> 
<p><lg><l>anukūlena tarkeṇa sanāthe sati sādhane |</l> 
<l>sādhyavyāpakatābhaṅgātpakṣe nopādhisaṃbhavaḥ ||</l></lg> iti | 
<br/>yadīśvaraḥ kartā syāttarhi śarīrī syādityādipratikūlatarkajātaṃ jāga- 
<br/>rtīti cet -- īśvarasiddhyasiddhibhyāṃ vyāghātaḥ | taduditamudayanena -- 
</p> 
<p><lg><l>āgamādeḥ pramāṇatve bādhanādaniṣedhanam |</l> 
<l>ābhāsatve tu saiva syādāśrayāsiddhiruddhatā ||</l></lg> (nyā. ku. 3 | 5) iti | 
<pb n="255"> 
<br/>na ca viśeṣavirodhaḥ śakyaśaṅkaḥ | jñātatvājñātatvavikalpaparāhatatvāt | 
</p> 
<p>syādetat | parameśvarasya jagannirmāṇe pravṛttiḥ kimarthā | svārthā 
<br/>parārthā vā | ādyepīṣṭaprāptyarthāniṣṭaparihārārthā vā | nādyaḥ | 
<br/>avāptasakalakāmasya tadanupapatteḥ | ata eva na dvitīyaḥ | dvitīye 
<br/>pravṛttyanupapattiḥ | kaḥ khalu parārthaṃ pravartamānaṃ prekṣāvānityācakṣīta | 
<br/>atha karuṇayā pravṛttyupapattirityācakṣīta kaścit taṃ pratyācakṣīta | 
<br/>tarhi sarvānprāṇinaḥ sukhina eva sṛjedīśvaraḥ | na duḥkhaśabalān | 
<br/>karuṇāvirodhāt | svārthamanapekṣya paraduḥkhaprahāṇecchā hi kāruṇyam | 
<br/>tasmādīśvarasya jagatsarjanaṃ na yujyate | taduktaṃ bhaṭṭācāryaiḥ -- 
</p> 
<p><lg><l>prayojanamanuddiśya na mandopi pravartate |</l> 
<l>jagacca sṛjatastasya kiṃ nāma na kṛtaṃ bhavet ||</l></lg> iti | 
</p> 
<p>atrocyate | nāstikaśiromaṇe tāvadīrṣyākaṣāyite cakṣuṣī 
<br/>nimīlya paribhāvayatu bhavān | karuṇayā pravṛttirastyeva | na ca nisa- 
<br/>rgataḥ sukhamayasargaprasaṅgaḥ | sṛjyaprāṇikṛtasukṛtaduṣkṛtaparipākavi- 
<br/>śeṣādvaiṣamyopapatteḥ | na ca svātantryabhaṅgaḥ śaṅkanīyaḥ | svāṅgaṃ svavya- 
<pb n="256"> 
<br/>vadhāyakaṃ na bhavatīti nyāyena pratyuta tannirvāhāt | eka eva rudro 
<br/>na dvitīyovatasthe (tai. saṃ. 1 | 8 | 6) ityādirāgamastatra pramāṇam | 
<br/>yadyevaṃ tarhi parasparāśrayabādhavyādhiṃ samādhatsveti cet -- tasyānutthā- 
<br/>nāt | kimutpattau parasparāśrayaḥ śaṅkyate jñaptau vā | nādyaḥ | āga- 
<br/>masyeśvarādhīnotpattikatvepi parameśvarasya nityatvenotpatteranupapatteḥ | 
<br/>nāpi jñaptau | parameśvarasyāgamādhīnajñaptikatvepi tasyānyatovagamāt | 
<br/>nāpi tadanityatvajñaptau | āgamānityatvasya tīvrādidharmopetatvādinā 
<br/>sugamatvāt | tasmānnivartakadharmānuṣṭhānavaśādīśvaraprasādasiddhāva- 
<br/>bhimateṣṭasiddhiriti sarvamavadātam || 
</p> 
<p>iti śrīmatsāyaṇamādhavīye sarvadarśanasaṃgrahekṣapādadarśanam || 
<pb n="257"> 
<h1>atha jaiminidarśanam || 12 ||</h1> 
</p> 
<p>nanu dharmānuṣṭhānavaśādabhimatadharmasiddhiriti jegīyate bhavatā | tatra 
<br/>dharmaḥ kiṃlakṣaṇakaḥ kiṃpramāṇaka iti cet -- ucyate | śrūyatāmavadhānena | 
<br/>asya praśnasya prativacanaṃ prācyāṃ mīmāṃsāyāṃ prādarśi jaimininā muni- 
<br/>nā | sā hi mīmāṃsā dvādaśalakṣaṇī | tatra prathamedhyāye vidhyarthavāda- 
<br/>mantrasmṛtināmadheyārthakasya śabdarāśeḥ prāmāṇyam | dvitīya upoddhāta- 
<br/>karmabhedapramāṇāpavādaprayogabhedarūporthaḥ | tṛtīye śrutiliṅgavākyā- 
<pb n="258"> 
<br/>divirodhapratipattikarmānārabhyādhītabahupradhānopakārakaprayājādiyā- 
<pb n="259"> 
<br/>jamānacintanam | caturthe pradhānaprayojakatvāpradhānaprayojakatvaju- 
<br/>hūparṇatādiphalarājasūyagatajaghanyāṅgākṣadyūtādicintā | pañcame śru- 
<br/>tyādikramatadviśeṣavṛddhyavardhanaprābalyadaurbalyacintā | ṣaṣṭhedhikāri- 
<pb n="260"> 
<br/>taddharmadravyapratinidhyarthalopanaprāyaścittasatradeyavahnivicāraḥ | saptame 
<br/>pratyakṣavacanātideśaśeṣanāmaliṅgātideśavicāraḥ | aṣṭame spaṣṭāspa- 
<br/>ṣṭaprabalaliṅgātideśāpavādavicāraḥ | navama ūhavicārārambhasāmo- 
<br/>hamantrohatatprasaṅgāgatavicāraḥ | daśame bādhahetudvāralopavistāra- 
<br/>bādhakāraṇakāryaikatvasamuccayagrahādisāmaprakīrṇanañarthavicāraḥ | e- 
<br/>kādaśe tantropoddhātatantrāvāpatantraprapañcanāvāpaprapañcanacintanāni | 
<pb n="261"> 
<br/>dvādaśe prasaṅgatantrinirṇayasamuccayavikalpavicāraḥ | 
</p> 
<p>tatrāthāto dharmajijñāsā (jai. sū. 1 | 1 | 1) iti prathamamadhikaraṇaṃ 
<br/>pūrvamīmāṃsārambhopapādanaparam | adhikaraṇaṃ ca pañcāvayavamācakṣate 
<br/>parīkṣakāḥ | te ca pañcāvayavā viṣayasaṃśayapūrvapakṣasiddhāntasaṃga- 
<br/>tirūpāḥ | 
</p> 
<p>tatrācāryamatānusāreṇādhikaraṇaṃ nirūpyate | svādhyāyodhyetavya i- 
<br/>tyetadvākyaṃ viṣayaḥ | codanālakṣaṇortho dharmaḥ (jai. sū. 1 | 1 | 2) ityā- 
<br/>rabhyānvāhārye ca darśanāt (jai. sū. 12 | 4 | 40) ityetadantaṃ jaiminīyaṃ 
<br/>dharmaśāstramanārabhyamārabhyaṃ veti saṃdehaḥ | adhyayanavidheradṛṣṭārthatva- 
<pb n="262"> 
<br/>dṛṣṭārthatvābhyām | tatrānārabhyamiti pūrvaḥ pakṣaḥ | adhyayanavidherarthā- 
<br/>vabodhalakṣaṇadṛṣṭaphalakatvānupapatteḥ | arthāvabodhārthamadhyayanavidhi- 
<br/>riti vadanvādī praṣṭavyaḥ -- kimatyantamaprāptamadhyayanaṃ vidhīyate kiṃ 
<br/>vā pākṣikamavaghātavanniyamyata iti | na tāvadādyaḥ | vivādapadaṃ 
<br/>vedādhyayanamarthāvabodhaheturadhyayanatvādbhāratādhyayanavadityanumānena | 
<br/>vidhyanapekṣatayā prāptatvāt | astu tarhi dvitīyo yathā nakhavida- 
<br/>lanādinā taṇḍulaniṣpattisaṃbhavātpākṣikovaghātovaśyaṃ kartavya iti 
<br/>vidhinā niyamyate tathā likhitapāṭhenārthajñānasaṃbhavātpākṣikamadhya- 
<br/>yanaṃ vidhinā niyamyata iti cet -- naitaccaturasram | dṛṣṭāntadārṣṭānti- 
<br/>kayorvaidharmyasaṃbhavāt | avaghātaniṣpannaireva taṇḍulaiḥ piṣṭapuroḍāśā- 
<pb n="263"> 
<br/>dikaraṇevāntarāpūrvadvārā darśapūrṇamāsau paramāpūrvamutpādayato nā- 
<br/>parathā | ato'pūrvamavaghātasya niyamahetuḥ | prakṛte likhitapāṭhajanye- 
<br/>nādhyayanajanyena vārthāvabodhena kratvanuṣṭhānasiddheradhyayanasya niyama- 
<br/>heturnāstyeva | tasmādarthāvabodhahetuvicāraśāstrasya vaidhatvaṃ nāstīti | 
<br/>tarhi śrūyamāṇasya vidheḥ kā gatiriti cet -- svargaphalakokṣaragrahaṇamā- 
<br/>travidhiriti bhavānparituṣyatu | viśvajinnyāyenāśrutasyāpi svargasya 
<br/>kalpayituṃ śakyatvāt | yathā sa svargaḥ sarvānpratyaviśiṣṭatvāt 
<br/>(jai. sū. 4 | 3 | 13) iti viśvajityaśrutamapyadhikāriṇaṃ saṃpādayatā 
<br/>tadviśeṣaṇaṃ svargaḥ phalaṃ yuktyā niraṇāyi tadvadadhyayanepyastu | 
<br/>taduktam -- 
<pb n="264"> 
</p> 
<p><lg><l>vināpi vidhinā dṛṣṭalābhānna hi tadarthatā |</l> 
<l>kalpyastu vidhisāmarthyātsvargo viśvajidādivat ||</l></lg> iti | 
<br/>evaṃ ca sati vedamadhītya snāyāditi smṛtiranugṛhītā bhavati | atra 
<br/>hi vedādhyayanasamāvartanayoravyavadhānamavagamyate | tāvake mate 
<br/>tvadhītepi vede dharmavicārāya gurukule vastavyam | tathā satyavyava- 
<br/>dhānaṃ bādhyeta | tasmādvicāraśāstrasya vaidhatvābhāvātpāṭhamātreṇa 
<br/>svargasiddheḥ samāvartanaśāstrācca dharmavicāraśāstramanārambhaṇīyamiti 
<br/>pūrvapakṣasaṃkṣepaḥ | 
</p> 
<p>siddhāntastvanyataḥ prāptatvādaprāptavidhitvaṃ māstu | niyamavidhitva- 
<br/>pakṣastu vajrahastenāpi nāpahastayituṃ pāryate | tathā hi | svādhyā- 
<br/>yodhyetavya iti tavyapratyayaḥ preraṇāparaparyāyāṃ puruṣapravṛttirūpārthabhāva- 
<br/>nābhāvyāmabhidhābhāvanāṃ pratyāyayati | sā hyarthabhāvanā bhāvyamākāṅ- 
<pb n="265"> 
<br/>kṣati | na tāvatsamānapadopāttamadhyayanaṃ bhāvyatvena pariramate | 
<br/>adhyayanaśabdārthasya svādhīnoccāraṇakṣamatvasya vāṅmanasavyāpārasya 
<br/>kleśārthakasya bhāvyatvāsaṃbhavāt | nāpi samānavākyopāttaḥ svā- 
<br/>dhyāyaḥ | svādhyāyaśabdārthasya varṇarāśernityatvena vibhutvena cotpattyā- 
<br/>dīnāṃ caturṇāṃ kriyāphalānāmasaṃbhavāt | tasmātsāmarthyaprāptovabodho 
<pb n="266"> 
<br/>bhāvyatvenāvatiṣṭhate | arthī samartho vidvānadhikriyata iti nyāyena 
<br/>darśapūrṇamāsādividhayaḥ svaviṣayāvabodhamapekṣamāṇāḥ svārthabodhe 
<br/>svādhyāyaṃ viniyuñjate | adhyayanavidhiśca likhitapāṭhādivyāvṛttyā- 
<br/>dhyayanasaṃskṛtatvaṃ svādhyāyasyāvagamayati | tathā ca yathā darśapūrṇa- 
<br/>māsādijanyaṃ paramāpūrvamavaghātādijanyasyāvāntarāpūrvasya kalpakaṃ 
<br/>tathā samastakratujanyamapūrvajātaṃ kratujñānasādhanādhyayananiyamajanya- 
<br/>mapūrvaṃ kalpayiṣyati | niyamādṛṣṭāniṣṭau vidhiśravaṇavaiphalyamāpadyeta | 
<br/>na ca viśvajinnyāyena phalakalpanāvakalpyate | arthāvabodhe dṛṣṭe 
<br/>phale sati phalāntarakalpanāyā ayogāt | taduktam -- 
</p> 
<p><lg><l>labhyamāne phale dṛṣṭe nādṛṣṭaphalakalpanā |</l> 
<l>vidhestu niyamārthatvānnānarthakyaṃ bhaviṣyati ||</l></lg> iti | 
<br/>nanu vedamātrādhyāyinorthāvabodhānudayepi sāṅgavedādhyāyinaḥ puru- 
<br/>ṣasyārthāvabodhasaṃbhavādvicāraśāstrasya vaiphalyamiti cet -- tadasama- 
<br/>ñjasam | bodhamātrasaṃbhavepi nirṇayasya vicārādhīnatvāt | tadyathā -- 
<br/>aktāḥ śarkarā upadadhāti (tai. brā. 3 | 12 | 5) ityatra ghṛtenaiva na 
<br/>tailādinetyayaṃ nirṇayo vyākaraṇena nigamena niruktena vā na labhyate | 
<br/>vicāraśāstreṇa tu tejo vai ghṛtamiti vākyaśeṣavaśādarthanirṇayo 
<br/>labhyate | tasmādvicāraśāstrasya vaidhatvaṃ siddham | na ca vedamadhītya 
<br/>snāyāditi śāstraṃ gurukulanivṛttiparaṃ vyavadhānapratibandhakaṃ bādhye- 
<br/>teti mantavyam | snātvā bhuṅkta itivatpūrvāparībhāvasamānakartṛkatva- 
<pb n="267"> 
<br/>mātrapratipattyādhyayanasamāvartanayornairantaryāpratipatteḥ | tasmādvidhi- 
<br/>sāmarthyādevādhikaraṇasahasrātmakaṃ pūrvamīmāṃsāśāstramārambhaṇīyam | 
</p> 
<p>idaṃ cādhikaraṇaṃ śāstreṇopoddhātatvena saṃbadhyate | tadāha -- 
</p> 
<p><lg><l>cintāṃ prakṛtasiddhyarthāmupoddhātaṃ pracakṣate |</l></lg> iti | 
</p> 
<p>idamevādhikaraṇaṃ gurumatamanusṛtyopanyasyate | aṣṭavarṣaṃ brāhmaṇamupa- 
<br/>nayīta tamadhyāpayītetyatrādhyāpanaṃ niyogaviṣayaḥ pratibhāsate | niyo- 
<br/>gaśca niyojyamapekṣate | kaścātra niyojya iti cet -- ācāryakakāma 
<br/>eva | saṃmānana (pāṇi. sū. 1 | 3 | 36) ityādinā pāṇinyanuśāsa- 
<br/>nenācāryake gamyamāne nayaterdhātorātmanepadasya vidhānāt | 
<pb n="268"> 
<br/>upanayane yo niyojyaḥ sa evādhyāpanepi | tayorekaprayojanatvāt | 
<br/>ata evoktaṃ manunā muninā -- 
</p> 
<p><lg><l>upanīya tu yaḥ śiṣyaṃ vedamadhyāpayeddvijaḥ |</l> 
<l>sāṅgaṃ ca sarahasyaṃ ca tamācāryaṃ pracakṣate ||</l></lg> (manu. 2 | 140) iti | 
<br/>tataścācāryakartṛkamadhyāpanaṃ māṇavakakartṛkeṇādhyayanena vinā na 
<br/>sidhyatītyadhyāpanavidhiprayuktyaivādhyayanānuṣṭhānaṃ setsyati | prayojya- 
<br/>vyāpāramantareṇa prayojakavyāpārasyānirvāhāt | tarhyadhyetavyaḥ (tai. 
<br/>ā. 2 | 15) ityasya vidhitvaṃ na sidhyatīti cet -- mā saitsītkā no 
<br/>hāniḥ | pṛthagadhyayanavidherabhyupagame prayojanābhāvāt | vidhivā- 
<br/>kyasya nityānuvādatvenāpyupapatteḥ | tasmādadhyayanavidhimupajīvya 
<br/>pūrvamupanyastau pūrvottarapakṣau prakārāntareṇa pradarśanīyau | 
</p> 
<p>vicāraśāstramavaidhatvenānārabdhavyamiti pūrvapakṣo vaidhatvenārabdha- 
<br/>vyamiti rāddhāntaḥ | tatra vaidhatvaṃ vadatā vaditavyaṃ kimadhyāpanavidhi- 
<pb n="269"> 
<br/>rmāṇavakasyārthāvabodhamapi prayuṅkte kiṃ vā pāṭhamātram | nādyaḥ | 
<br/>vināpyarthāvabodhenādhyāpanasiddheḥ | na dvitīyaḥ | pāṭhamātre 
<br/>vicārasya viṣayaprayojanayorasaṃbhavāt | āpātataḥ pratibhātaḥ 
<br/>saṃdigdhortho vicāraśāstrasya viṣayo bhavati | tathā sati yatrārthā- 
<br/>vagatireva nāsti tatra saṃdehasya kā kathā | vicāraphalasya nirṇayasya 
<br/>pratyāśā dūrata eva | tathā ca yadasaṃdigdhamaprayojanaṃ na ca tatpre- 
<br/>kṣāvatpratipitsāgocaraḥ | yathā samanaskendriyasaṃnikṛṣṭaḥ spaṣṭālo- 
<br/>kamadhyamadhyāsīno ghaṭa iti nyāyena viṣayaprayojanayorasaṃbhavena 
<br/>vicāraśāstramanārabhyamiti pūrvaḥ pakṣaḥ | 
</p> 
<p>adhyāpanavidhinārthāvabodho mā prayoji | tathāpi sāṅgavedā- 
<br/>dhyāyino gṛhītapadapadārthasaṃgatikasya puruṣasya pauruṣeyeṣviva 
<pb n="270"> 
<br/>prabandheṣvāmnāyepyarthāvabodhaḥ prāpnotyeva | nanu yathā viṣaṃ bhuṅkṣvetyatra 
<br/>pratīyamānopyartho na vivakṣyate māsya gṛhe bhukthā iti bhojanaprati- 
<br/>ṣedhasya mātṛvākyatātparyaviṣayatvāt | tathāmnāyārthasyāvivakṣāyāṃ 
<br/>viṣayādyabhāvadoṣaḥ prācīnaḥ prāduḥṣyāditi cet -- maivaṃ vocaḥ | 
<br/>dṛṣṭāntadārṣṭāntikayorvaiṣamyasaṃbhavāt | viṣabhojanavākyasyāptapraṇī- 
<br/>tatvena mukhyārthaparigrahe bādhaḥ syāditi vivakṣā nāśrīyate | 
<br/>apauruṣeye tu vede pratīyamānorthaḥ kuto na vivakṣyate | vivakṣite ca 
<br/>vedārthe yatra yatra puruṣasya saṃdehaḥ sa sarvopi vicāraśāstrasya viṣayo 
<br/>bhaviṣyati | tannirṇayaśca prayojanam | tasmādadhyāpanavidhiprayuktenādhya- 
<br/>yanenāvagamyamānasyārthasya vicārārhatvādvicāraśāstrasya vaidhatvena 
<br/>vicāraśāstramārambhaṇīyamiti rāddhāntasaṃgrahaḥ | 
</p> 
<p>syādetat | vedasya kathamapauruṣeyatvamabhidhīyate | tatpratipādakapra- 
<br/>māṇābhāvāt | atha manyethā apauruṣeyā vedāḥ saṃpradāyāvicchede 
<pb n="271"> 
<br/>satyasmaryamāṇakartṛkatvādātmavaditi | tadetanmandam | viśeṣaṇā- 
<br/>siddheḥ | pauruṣeyavedavādibhiḥ pralaye saṃpradāyavicchedasya kakṣīkara- 
<br/>ṇāt | kiṃ ca kimidamasmaryamāṇakartṛkatvaṃ nāmāpramīyamāṇakartṛkatva- 
<br/>masmaraṇagocarakartṛkatvaṃ vā | na prathamaḥ kalpaḥ | parameśvarasya kartuḥ 
<br/>pramiterabhyupagamāt | na dvitīyaḥ | vikalpāsahatvāt | tathā hi | 
<br/>kimekenāsmaraṇamabhipreyate sarvairvā | nādyaḥ | yo dharmaśīlo jitamāna- 
<br/>roṣa ityādiṣu muktakoktiṣu vyabhicārāt | na dvitīyaḥ | sarvāsmaraṇa- 
<br/>syāsarvajñadurjñānatvāt | pauruṣeyatve pramāṇasaṃbhavācca | vedavākyāni 
<br/>pauruṣeyāṇi vākyatvātkālidāsādivākyavat | vedavākyānyāpta- 
<br/>praṇītāni pramāṇatve sati vākyatvānmanvādivākyavaditi | nanu 
<pb n="272"> 
</p> 
<p><lg><l>vedasyādhyayanaṃ sarvaṃ gurvadhyayanapūrvakam |</l> 
<l>vedādhyayanasāmānyādadhunādhyayanaṃ yathā ||</l></lg> 
<br/>ityanumānaṃ pratisādhanaṃ pragalbhata iti cet -- tadapi na pramāṇakoṭiṃ 
<br/>praveṣṭumīṣṭe | 
</p> 
<p><lg><l>bhāratādhyayanaṃ sarvaṃ gurvadhyayanapūrvakam |</l> 
<l>bhāratādhyayanatvena sāṃpratādhyayanaṃ yathā ||</l></lg> 
<br/>ityābhāsasamānayogakṣematvāt | nanu tatra vyāsaḥ karteti smaryate | 
</p> 
<p><lg><l>ko hyanyaḥ puṇḍarīkākṣānmahābhāratakṛdbhavet |</l></lg> 
<br/>ityādāviti cet -- tadasāram | ṛcaḥ sāmāni jajñire | chandāṃsi 
<br/>jajñire tasmādyajustasmādajāyata (tai. ā. 3 | 12) iti puruṣasūkte 
<br/>vedasya sakartṛkatāpratipādanāt | kiṃ cānityaḥ śabdaḥ sāmānyavattve 
<pb n="273"> 
<br/>satyasmadādibāhyendriyagrāhyatvāddhaṭavat | nanvidamanumānaṃ sa evāyaṃ 
<br/>gakāra iti pratyabhijñāpramāṇapratihatamiti cet -- tadatiphalgu | lūna- 
<br/>punarjātakeśadalitakundādāviva pratyabhijñāyāḥ sāmānyaviṣayatvena 
<br/>bādhakatvābhāvāt | nanvaśarīrasya parameśvarasya tālvādisthānābhā- 
<br/>vena varṇoccāraṇāsaṃbhavātkathaṃ tatpraṇītatvaṃ vedasya syāditi cet -- na 
<br/>tadbhadram | svabhāvato'śarīrasyāpi tasya bhaktānugrahārthaṃ līlāvigraha- 
<br/>grahaṇasaṃbhavāt | tasmādvedasyāpauruṣeyatvavācoyuktirna yukteti cet -- 
</p> 
<p>tatra samādhānamabhidhīyate | kimidaṃ pauruṣeyatvaṃ sisādhayiṣitam | 
<br/>puruṣādutpannatvamātraṃ yathāsmadādibhiraharaharuccāryamāṇasya vedasya | 
<br/>pramāṇāntareṇārthamupalabhya tatprakāśanāya racitatvaṃ vā yathāsmadādi- 
<br/>bhireva nibadhyamānasya prabandhasya | prathame na vipratipattiḥ | carame 
<br/>kimanumānabalāttatsādhanamāgamabalādvā | nādyaḥ | mālatīmādhavādi- 
<br/>vākyeṣu savyabhicāratvāt | atha pramāṇatve satīti viśiṣyata iti 
<br/>cet -- tadapi na vipaścito manasi vaiśadyamāpadyate | pramāṇāntarāgoca- 
<pb n="274"> 
<br/>rārthapratipādakaṃ hi vākyaṃ vedavākyam | tatpramāṇāntaragocarārthaprati- 
<br/>pādakamiti sādhyamāne mama mātā vandhyetivadvyāghātāpātāt | 
</p> 
<p>kiṃ ca parameśvarasya līlāvigrahaparigrahābhyupagamepyatīndriyā- 
<br/>rthadarśanaṃ na saṃjāghaṭīti | deśakālasvabhāvaviprakṛṣṭārthagrahaṇo- 
<br/>pāyābhāvāt | na ca taccakṣurādikameva tādṛkpratītijananakṣama- 
<br/>miti mantavyam | dṛṣṭānusāreṇaiva kalpanāyā āśrayaṇīyatvāt | 
<br/>taduktaṃ gurubhiḥ sarvajñanirākaraṇavelāyām -- 
</p> 
<p><lg><l>yatrāpyatiśayo dṛṣṭaḥ sa svārthānatilaṅghanāt |</l> 
<l>dūrasūkṣmādidṛṣṭau syānna rūpe śrotravṛttitā ||</l></lg> iti | 
<br/>ata eva nāgamabalāttatsādhanam | yathā tena proktam (pā. sū. 4 | 3 | 
<pb n="275"> 
<br/>101) iti pāṇinyanuśāsane jāgratyapi kāṭhakakālāpataittirīyamityā- 
<br/>disamākhyādhyayanasaṃpradāyapravartakaviṣayatvenopapadyate tadvadatrāpi saṃ- 
<br/>pradāyapravartakaviṣayatvenāpyupapadyate | 
</p> 
<p>na cānumānabalācchabdasyānityatvasiddhiḥ | pratyabhijñāvirodhāt | 
<br/>na cāsatyapyekatve sāmānyanibandhanaṃ taditi sāṃpratam | sāmānyani- 
<br/>bandhanatvamasya balavadbādhakopanipātādāsthīyate kvacidvyabhicāradarśa- 
<pb n="276"> 
<br/>nādvā | tatra kvacidvyabhicāradarśane tadutprekṣāyāmuktaṃ svataḥprāmāṇyavā- 
<br/>dibhiḥ -- 
</p> 
<p><lg><l>utprekṣeta hi yo mohādajñātamapi bādhanam |</l> 
<l>sa sarvavyavahāreṣu saṃśayātmā vinaśyati ||</l></lg> iti | 
<br/>nanvidaṃ pratyabhijñānaṃ gatvādijātiviṣayaṃ na gādivyaktiviṣayam | 
<br/>tāsāṃ pratipuruṣaṃ bhedopalambhāt | anyathā somaśarmādhīta iti 
<br/>vibhāgo na syāditi cet -- tadapi śobhāṃ na bibharti | gādivyaktibhede 
<br/>pramāṇābhāvena gatvādijātiviṣayakalpanāyāṃ pramāṇābhāvāt | yathā 
<br/>gotvamajānata ekameva bhinnadeśaparimāṇasaṃsthānavyaktyupadhānavaśā- 
<br/>dbhinnadeśamivālpamiva mahadiva dīrghamiva vāmanamiva prathate tathā 
<pb n="277"> 
<br/>gavyaktimajānata ekāpi vyañjakabhedāttattaddharmānubandhinī pratibhā- 
<br/>sate | etena viruddhadharmādhyāsādbhedasiddhiriti pratyuktam | tatra kiṃ 
<br/>svābhāviko viruddhadharmādhyāso bhedasādhakatvenābhimataḥ prātītiko 
<br/>vā | prathame'siddhiḥ | aparathā svābhāvikabhedābhyupagame daśa gakā- 
<br/>rānudacārayaccaitra iti pratipattiḥ syānna tu daśakṛtvo gakāra iti | 
<br/>dvitīye tu na svābhāvikabhedasiddhiḥ | na hi paropādhibhedena 
<br/>svābhāvikamaikyaṃ vihanyate | mā bhūnnabhasopi kumbhādyupādhibhedā- 
<br/>tsvābhāviko bhedaḥ | tatra vyāvṛttavyavahāro nādanidānaḥ | taduktamā- 
<br/>cāryaiḥ -- 
</p> 
<p><lg><l>prayojanaṃ tu yajjātestadvarṇādeva lapsyate |</l> 
<l>vyaktilabhyaṃ tu nādebhya iti gatvādidhīrvṛthā ||</l></lg> iti | 
<br/>tathā ca -- 
</p> 
<p><lg><l>pratyabhijñā yadā śabde jāgarti niravagrahā |</l> 
<l>anityatvānumānāni saiva sarvāṇi bādhate ||</l></lg> 
<pb n="278"> 
</p> 
<p>etenedamapāstaṃ yadavādi vāgīśvareṇa mānamanohare anityaḥ śabda 
<br/>indriyagrāhyaviśeṣaguṇatvāccakṣūrūpavaditi | śabdadravyatvavādinaṃ pratya- 
<br/>siddheḥ | dhvanyaṃśe siddhasādhanatvācca | aśrāvaṇatvopādhibādhitatvācca | 
<br/>udayanastu āśrayāpratyakṣatvepyabhāvasya pratyakṣatāṃ mahatā prabandhena 
<br/>pratipādayannivṛttaḥ kolāhala utpannaḥ śabda iti vyavahārācaraṇe 
<br/>kāraṇaṃ pratyakṣaṃ śabdānityatve pramāṇayati sma | sopi viruddhadharma- 
<br/>saṃsargasyaupādhikatvopapādananyāyena dattaraktabalivetālasamaḥ | yo hi 
<br/>nityatve sarvadopalabdhyanupalabdhiprasaṅgo nyāyabhūṣaṇakāroktaḥ sopi 
<pb n="279"> 
<br/>dhvanisaṃskṛtasyopalambhābhyupagamātpratikṣiptaḥ | yattu yugapadindriyasaṃba- 
<br/>ndhitvena pratiniyatasaṃskārakasaṃskāryatvābhāvānumānaṃ tadātmanyanai- 
<br/>kāntikamityalamatikalahena | tataśca vedasyāpauruṣeyatayā nirastasa- 
<br/>mastaśaṅkākalaṅkāṅkuratvena svataḥsiddhaṃ dharme prāmāṇyamiti susthitam | 
</p> 
<p>syādetat | 
</p> 
<p><lg><l>pramāṇatvāpramāṇatve svataḥ sāṃkhyāḥ samāśritāḥ |</l> 
<l>naiyāyikāste parataḥ saugatāścaramaṃ svataḥ ||</l></lg> 
</p> 
<p><lg><l>prathamaṃ parataḥ prāhuḥ prāmāṇyaṃ vedavādinaḥ |</l> 
<l>pramāṇatvaṃ svataḥ prāhuḥ parataścāpramāṇatām ||</l></lg> 
<br/>iti vādivivādadarśanātkathaṃkāraṃ svataḥsiddhaṃ dharme prāmāṇyamiti 
<br/>siddhavatkṛtya svīkriyate | 
<pb n="280"> 
</p> 
<p>kiṃ ca kimidaṃ svataḥ prāmāṇyaṃ nāma | kiṃ svata eva prāmāṇyasya 
<br/>janma | āhosvitsvāśrayajñānajanyatvam | kimuta svāśrayajñānasāma- 
<br/>grījanyatvam | utāho jñānasāmānyasāmagrījanyajñānaviśeṣāśritatvam | 
<br/>kiṃ vā jñānasāmānyasāmagrīmātrajanyajñānaviśeṣāśritatvam | tatrādyaḥ 
<br/>sāvadyaḥ | kāryakāraṇabhāvasya bhedasamānādhikaraṇatvenaikasminnasaṃbha- 
<br/>vāt | nāpi dvitīyaḥ | guṇasya sato jñānasya prāmāṇyaṃ prati samavā- 
<br/>yikāraṇatayā dravyatvāpātāt | nāpi tṛtīyaḥ | prāmāṇyasyo- 
<pb n="281"> 
<br/>pādhitve jātitve vā janmāyogāt | smṛtitvānadhikaraṇasya 
<br/>jñānasya bādhātyantābhāvaḥ prāmāṇyopādhiḥ | na ca tasyotpatti- 
<br/>saṃbhavaḥ | atyantābhāvasya nityatvābhyupagamāt | ata eva na jāte- 
<br/>rapi janiryujyate | nāpi caturthaḥ | jñānaviśeṣo hyapramā | viśeṣasā- 
<br/>magryāṃ ca sāmānyasāmagryanupraviśati śiṃśapāsāmagryāmiva vṛkṣa- 
<br/>sāmagrī | aparathā tasyākasmikatvaṃ prasajyeta | tasmātparatastvena 
<br/>svīkṛtāprāmāṇyaṃ vijñānasāmānyasāmagrījanyāśritamityativyāptirā- 
<br/>padyeta | pañcamavikalpaṃ vikalpayāmaḥ | kiṃ doṣābhāvasahakṛtajñānasā- 
<br/>magrījanyatvameva jñānasāmagrīmātrajanyatvaṃ kiṃ vā doṣābhāvāsahakṛta- 
<br/>jñānasāmagrījanyatvam | nādyaḥ | doṣābhāvasahakṛtajñānasāmagrījanya- 
<br/>tvameva parataḥ prāmāṇyamiti parataḥprāmāṇyavādibhirurarīkaraṇāt | 
<pb n="282"> 
<br/>nāpi dvitīyaḥ | doṣābhāvasahakṛtatvena sāmagryāṃ sahakṛtatve siddhe- 
<br/>nanyathāsiddhānvayavyatirekasiddhatayā doṣābhāvasya kāraṇatāyā vajra- 
<br/>lepāyamānatvāt | abhāvaḥ kāraṇameva na bhavatīti cettadā vaktavyama- 
<br/>bhāvasya kāryatvamasti na vā | yadi nāsti tadā ghaṭapradhvaṃsānutpattyā 
<br/>ghaṭasya nityatāprasaṅgaḥ | athāsti kimaparāddhaṃ kāraṇatveneti seyamubha- 
<br/>yataspāśā rajjuḥ | taduditamudayanena -- 
</p> 
<p>bhāvo yathā tathābhāvaḥ kāraṇaṃ kāryavanmataḥ | (nyā. ku. 1 | 10) 
<br/>iti | tathā ca prayogaḥ -- vimataṃ prāmāṇyaṃ jñānahetvatiriktahetva- 
<br/>dhīnaṃ kāryatve sati tadviśeṣāśritatvādaprāmāṇyavat | prāmāṇyaṃ parato 
<br/>jñāyate anabhyāsadaśāyāṃ sāṃśayikatvādaprāmāṇyavat | tasmādutpattau 
<pb n="283"> 
<br/>jñaptau ca paratastve pramāṇasaṃbhavātsvataḥsiddhaṃ prāmāṇyamityetatpūtikū- 
<br/>ṣmāṇḍāyata iti cet -- 
</p> 
<p>tadetadākāśamuṣṭihananāyate | vijñānasāmagrījanyatve sati tadati- 
<br/>riktahetvajanyatvaṃ pramāyāḥ svatastvamiti niruktisaṃbhavāt | asti 
<br/>cātrānumānam | vimatā pramā vijñānasāmagrījanyatve sati tadatirikta- 
<br/>janyā na bhavati | apramātvānadhikaraṇatvāt | ghaṭādipramāvat | na 
<br/>caudayanamanumānaṃ paratastvasādhakamiti śaṅkanīyam | pramā doṣavyati 
<br/>riktajñānahetvatiriktajanyā na bhavati jñānatvādapramāvaditi pratisā- 
<br/>dhanagrahagrastatvāt | jñānasāmagrīmātrādeva pramotpattisaṃbhave tadatiri- 
<br/>ktasya guṇasya doṣābhāvasya vā kāraṇatvakalpanāyāṃ kalpanāgaurava- 
<br/>prasaṅgācca | nanu doṣasyāpramāhetutvena tadabhāvasya pramāṃ prati hetutvaṃ 
<br/>durnivāramiti cet -- na | doṣābhāvasyāpramāpratibandhakatvenānyathāsi- 
<br/>ddhatvāt | 
<pb n="284"> 
</p> 
<p><lg><l>tasmādguṇebhyo doṣāṇāmabhāvastadabhāvataḥ |</l> 
<l>aprāmāṇyadvayāsattvaṃ tenotsargo'napoditaḥ ||</l></lg> iti | 
</p> 
<p>tathā pramājñaptirapi jñānajñāpakasāmagrīta eva jāyate | na ca saṃśa- 
<br/>yānudayaprasaṅgo bādhaka iti yuktaṃ vaktum | satyapi pratibhāsapuṣkala- 
<br/>kāraṇe pratibandhakadoṣādisamavadhānāttadupapatteḥ | kiṃ ca tāvakama- 
<br/>numānaṃ svataḥ pramāṇaṃ na vā | ādyenaikāntikatā | dvitīye tasyāpi 
<br/>parataḥ prāmāṇyamevaṃ tasya tasyāpītyanavasthā duravasthā syāt | 
<pb n="285"> 
</p> 
<p>yadatra kusumāñjalāvudayanena jhaṭiti pracurapravṛtteḥ prāmāṇyaniścayā- 
<br/>dhīnatvābhāvamāpādayatā praṇyagādi | pravṛttirhīcchāmapekṣate | tatprā- 
<br/>curyaṃ cecchāprācuryam | icchā ceṣṭasādhanatājñānam | tacceṣṭajātīya- 
<br/>tvaliṅgānubhavam | sopīndriyārthasaṃnikarṣam | prāmāṇyagrahaṇaṃ tu na 
<br/>kvacidupayujyata iti | tadapi taskarasya purastātkakṣe suvarṇamupetya 
<br/>sarvāṅgoddhāṭanamiva pratibhāti | yataḥ samīhitasādhanatājñānameva 
<br/>pramāṇatayāvagamyamānamicchāṃ janayatītyatraiva sphuṭa eva prāmāṇyagra- 
<br/>haṇasyopayogaḥ | kiṃ ca kvacidapi cennirvicikitsā pravṛttiḥ saṃśa- 
<br/>yādupapadyeta tarhi sarvatra tathābhāvasaṃbhavātprāmāṇyaniścayo nirarthakaḥ 
<br/>syāt | tathoktam -- aniścitasya sattvameva durlabhamiti | yadi sattvaṃ 
<br/>sulabhaṃ bhavettadā prāmāṇyaṃ dattajalāñjalikaṃ bhavedityalamatiprapañcena | 
<br/>yasmāduktam -- 
</p> 
<p><lg><l>tasmātsadbodhakatvena prāptā buddheḥ pramāṇatā |</l> 
<l>arthānyathātvahetūtthadoṣajñānādapodyate ||</l></lg> iti | 
</p> 
<p>tasmāddharme svataḥsiddhapramāṇabhāve jyotiṣṭomena svargakāmo yajete- 
<br/>tyādividhyarthavādamantranāmadheyātmake vede yajetetyatra tapratyayaḥ prakṛtya- 
<pb n="286"> 
<br/>rthoparaktāṃ bhāvanāmabhidhatta iti siddhe vyutpattimabhyupagacchatāmabhihi- 
<pb n="287"> 
<br/>tānvayavādināṃ bhaṭṭācāryāṇāṃ siddhāntaḥ | yāgaviṣayaṃ niyogamiti 
<br/>kārye vyutpattimanusaratāmanvitābhidhānavādināṃ prabhākaragurūṇāṃ 
<br/>siddhānta iti sarvamavadātam || 
</p> 
<p>iti śrīmatsāyaṇamādhavīye sarvadarśanasaṃgrahe jaiminidarśanam || 
<pb n="288"> 
<h1>atha pāṇinidarśanam || 13 ||</h1> 
</p> 
<p>nanvayaṃ prakṛtibhāgoyaṃ pratyayabhāga iti prakṛtipratyayavibhāgaḥ katha- 
<br/>mavagamyata iti cet -- pītapātañjalajalānāmetaccodyaṃ camatkāraṃ na 
<br/>karoti | vyākaraṇaśāstrasya prakṛtipratyayavibhāgapratipādanaparatāyāḥ 
<br/>prasiddhatvāt | tathā hi patañjalerbhagavato mahābhāṣyakārasyedamādimaṃ 
<br/>vākyam -- atha śabdānuśāsanam (pāta. ma. bhā. 1 | 1 | 1) iti | 
<br/>asyārthaḥ -- athetyayaṃ śabdodhikārārthaḥ prayujyate | adhikāraḥ prastāvaḥ | 
<br/>prārambha iti yāvat | śabdānuśāsanaśabdena ca pāṇinipraṇītaṃ 
<br/>vyākaraṇaśāstraṃ vivakṣyate | śabdānuśāsanamityetāvatyabhidhīyamāne 
<br/>saṃdehaḥ syāt | kiṃ śabdānuśāsanaṃ prastūyate na veti | tathā mā prasā- 
<br/>ṅkṣīdityathaśabdaṃ prāyuṅkta | athaśabdaprayogabalenārthāntaravyudāsena 
<br/>prastūyata ityasyārthasyābhidhīyamānatvāt | anena hi vaidikāḥ śabdāḥ 
<pb n="289"> 
<br/>śaṃ no devīrabhiṣṭaye (atharvasaṃ. 1 | 1) ityādayastadupakāriṇo laukikāḥ 
<br/>śabdā gauraśvaḥ puruṣo hastī śakunirityādayaścānuśiṣyante vyutpādyasaṃ- 
<br/>skriyante prakṛtipratyayavibhāgavattayā bodhyanta iti śabdānuśāsanam | 
</p> 
<p>atra kecitparyanuyuñjate -- anuśāsikriyāyāḥ sakarmakatvātkarmabhū- 
<br/>tasya śabdasya kartṛbhūtasyācāryasya prāptau satyāmubhayaprāptau karmaṇi (pā. 
<br/>sū. 2 | 3 | 66) ityanuśāsanabalātkarmaṇyeṣā ṣaṣṭhī vidhātavyā | tathā ca 
<br/>karmaṇi ca (pā. sū. 2 | 2 | 14) iti samāsapratiṣedhasaṃbhavācchabdānu- 
<br/>śāsanaśabdo na pramāṇapathamavataratīti | atrāyaṃ samādhirabhidhīyate -- 
<br/>yasminkṛtpratyaye kartṛkarmaṇorubhayoḥ prāptirasti tatra karmaṇyeva ṣaṣṭhīvi- 
<br/>bhaktirbhavati na kartarīti bahuvrīhivijñānabalānniyamyate | tadyathāścaryo 
<br/>gavāṃ doho'śikṣitena gopālakeneti | śabdānuśāsanamityatra tu 
<pb n="290"> 
<br/>śabdānāmanuśāsanaṃ nārthānāmityetāvato vivakṣitasyārthasyācāryasya 
<br/>karturupādānena vināpi supratipādatvādācāryopādānamakiṃcitkaram | 
<br/>tasmādubhayaprāpterabhāvādubhayaprāptau karmaṇītyeṣā ṣaṣṭhī na bhavati | kiṃ tu 
<br/>kartṛkarmaṇoḥ kṛti (pā. sū. 2 | 3 | 65) iti kṛdyoge kartari karmaṇi 
<br/>ca ṣaṣṭhīvibhaktirbhavatīti kṛdyogalakṣaṇā ṣaṣṭhī bhaviṣyati | tathā 
<br/>cedhmapravraścanapalāśaśātanādivatsamāso bhaviṣyati | kartaryapi ṣaṣṭhī 
<br/>bhavatīti kecid bruvate | ata evoktaṃ kāśikāvṛttau -- kecidaviśeṣe- 
<br/>ṇaiva vibhāṣāmicchanti śabdānāmanuśāsanamācāryeṇācāryasya veti | 
<br/>atha vā śeṣalakṣaṇeyaṃ ṣaṣṭhī | tatra kimapi codyaṃ nāvataratyeva | yadyevaṃ 
<pb n="291"> 
<br/>tarhi śeṣalakṣaṇāyāḥ ṣaṣṭhyāḥ sarvatra suvacatvātṣaṣṭhīsamāsapratiṣedha- 
<br/>sūtrāṇāmānarthakyaṃ prāpnuyāditi cet -- satyam | teṣāṃ svaracintāyāmupa- 
<br/>yogo vākyapadīye hariṇā prādarśi | tadāha mahopādhyāyavardhamānaḥ -- 
</p> 
<p><lg><l>laukikavyavahāreṣu yatheṣṭaṃ ceṣṭatāṃ janaḥ |</l> 
<l>vaidikeṣu tu mārgeṣu viśeṣoktiḥ pravartatām ||</l></lg> 
</p> 
<p><lg><l>iti pāṇinisūtrāṇāmarthavattvamasau yataḥ |</l> 
<l>janikarturiti brūte tatprayojaka ityapi ||</l></lg> iti | 
<pb n="292"> 
<br/>tathā ca śabdānuśāsanāparanāmadheyaṃ vyākaraṇaśāstramārabdhaṃ veditavya- 
<br/>miti vākyārthaḥ saṃpadyate | 
</p> 
<p>tasyārthasya jhaṭiti pratipattaye atha vyākaraṇamityevābhidhīyatām | 
<br/>atha śabdānuśāsanamityadhikākṣaraṃ mudhābhidhīyata iti | maivam | 
<br/>śabdānuśāsanamityanvarthasamākhyopādāne tadīyavedāṅgatvapratipādaka- 
<br/>prayojanānvākhyānasiddheḥ | anyathā prayojanānabhidhāne vyākaraṇādhya- 
<br/>yanedhyetṛṛṇāṃ pravṛttireva na prasajet | nanu niṣkāraṇo dharmaḥ ṣaḍaṅgo 
<br/>vedodhyetavya ityadhyetavyatvavidhānādeva pravṛttiḥ setsyatīti cet -- mai- 
<br/>vam | tathā vidhānepi tadīyavedāṅgatvapratipādakaprayojanānabhidhāne 
<br/>teṣāṃ pravṛtteranupapatteḥ | tathā hi purā kila vedamadhītyādhyetārastva- 
<br/>ritaṃ vaktāro bhavanti | 
</p> 
<p><lg><l>vedānno vaidikāḥ śabdāḥ siddhā lokācca laukikāḥ |</l></lg> 
<br/>tasmādanarthakaṃ vyākaraṇamiti | tasmādvedāṅgatvaṃ manyamānāstadadhya- 
<br/>yane pravṛttimakārṣuḥ | tataścedānīṃtanānāmapi tatra pravṛttirna sidhyet | 
<br/>sā mā prasāṅkṣīditi tadīyavedāṅgatvapratipādakaṃ prayojanamanvākhye- 
<br/>yameva | yadyanvākhyātepi prayojane na pravarteraṃstarhi laukikaśabdasaṃ- 
<br/>skārajñānarahitāste yājñe karmaṇi pratyavāyabhājo bhaveyuḥ | dharmāddhī- 
<pb n="293"> 
<br/>yeran | ata eva yājñikāḥ paṭhanti -- āhitāgnirapaśabdaṃ prayujya 
<br/>prāyaścittīyāṃ sārasvatīmiṣṭiṃ nirvapediti | atastadīyavedāṅgatva- 
<br/>pratipādakaprayojanānvākhyānārthamatha śabdānuśāsanamityeva kathyate 
<br/>nātha vyākaraṇamiti | bhavati ca śabdasaṃskāro vyākaraṇaśāstrasya 
<br/>prayojanam | tasya taduddeśena pravṛtteḥ | yathā svargoddeśena pravṛttasya 
<br/>yāgasya svargaḥ prayojanam | tasmācchabdānuśiṣṭiḥ saṃskārapadaveda- 
<br/>nīyā śabdānuśāsanasya prayojanam | 
</p> 
<p>nanvevamapyabhimataṃ prayojanaṃ na labhyate | tadupāyābhāvāt | 
<br/>atha pratipadapāṭha evābhyupāya iti manyethāstarhi sa hyanabhyupāyaḥ 
<br/>śabdānāṃ pratipattau pratipadapāṭho bhavet | śabdāpaśabdabhedenānantyā- 
<br/>cchabdānām | evaṃ hi samāmnāyate bṛhaspatirindrāya divyaṃ varṣa- 
<br/>sahasraṃ pratipadapāṭhavihitānāṃ śabdānāṃ śabdapārāyaṇaṃ provāca 
<br/>nāntaṃ jagāma | bṛhaspatiśca pravaktā indrodhyetā divyaṃ varṣasahasra- 
<br/>madhyayanakālaḥ | na ca pārāvāptirabhūt | kimutādya yaściraṃ jīvati 
<br/>sa varṣaśataṃ jīvati | adhītibodhācaraṇapracāraṇaiścaturbhirhyupāyairvi- 
<pb n="294"> 
<br/>dyopayuktā bhavati | tatrādhyayanakālenaiva sarvamāyurupayuktaṃ syāt | 
<br/>tasmādanabhyupāyaḥ śabdānāṃ pratipattau pratipadapāṭha iti prayojanaṃ 
<br/>na sidhyediti cet -- maivam | śabdapratipatteḥ pratipadapāṭhasādhyatvāna- 
<br/>ṅgīkārāt | prakṛtyādivibhāgakalpanāvatsu lakṣyeṣu sāmānyaviśeṣa- 
<br/>rūpāṇāṃ lakṣaṇānāṃ parjanyavatsakṛdeva pravṛttau bahūnāṃ śabdānāmanu- 
<br/>śāsanopalambhācca | tathā hi | karmaṇyaṇ (pā. sū. 3 | 2 | 1) ityekena 
<br/>sāmānyarūpeṇa lakṣaṇena karmopapadāddhātumātrādaṇpratyaye kṛte kumbha- 
<br/>kāraḥ kāṇḍalāva ityādīnāṃ bahūnāṃ śabdānāmanuśāsanamupalabhyate | 
<br/>evamātonupasarge kaḥ (pā. sū. 3 | 2 | 3) ityekena viśeṣalakṣaṇenākā- 
<br/>rāntāddhātoḥ kapratyaye kṛte dhānyado dhanada ityādīnāṃ bahūnāṃ śabdā- 
<br/>nāmanuśāsanamupalabhyate | bṛhaspatirindrāyeti pratipadapāṭhasyāśakya- 
<br/>tvapratipādanaparorthavādaḥ | 
</p> 
<p>nanvanyeṣvapyaṅgeṣu satsu kimityetadevādriyate | ucyate | 
<pb n="295"> 
<br/>pradhānaṃ ca ṣaṭsvaṅgeṣu vyākaraṇam | pradhāne ca kṛto yatnaḥ phalavānbha- 
<br/>vati | taduktam -- 
</p> 
<p><lg><l>āsannaṃ brahmaṇastasya tapasāmuttamaṃ tapaḥ |</l> 
<l>prathamaṃ chandasāmaṅgamāhurvyākaraṇaṃ budhāḥ ||</l></lg> (vākyapa. 1 | 11) iti | 
<br/>tasmādyākaraṇaśāstrasya śabdānuśāsanaṃ bhavati sākṣātprayojanam | 
<pb n="296"> 
<br/>pāraṃparyeṇa tu vedarakṣādīni | ata evoktaṃ bhagavatā bhāṣyakāreṇa -- 
<br/>rakṣohāgamalaghvasaṃdehāḥ prayojanam (pāta. ma. bhā. 1 | 1 | 1) iti | 
</p> 
<p>sādhuśabdaprayogavaśādabhyudayopi bhavati | tathā ca kathitaṃ kātyā- 
<br/>yanena -- śāstrapūrvake prayogebhyudayastattulyaṃ vedaśabdeneti | anyairapyu- 
<br/>ktam -- ekaḥ śabdaḥ samyagjñātaḥ suṣṭhu prayuktaḥ svarge loke kāmadhugbha- 
<br/>vatīti | tathā -- 
</p> 
<p><lg><l>nākamiṣṭasukhaṃ yānti suyuktairbaddhavāgrathaiḥ |</l> 
<l>atha patkāṣiṇo yānti ye cikkamitabhāṣiṇaḥ ||</l></lg> 
<br/>nanvacetanasya śabdasya kathamīdṛśaṃ sāmarthyamupapadyata iti cet -- maivaṃ 
<br/>manyethāḥ | mahatā devena sāmyaśravaṇāt | tadāha śrutiḥ -- 
<pb n="297"> 
</p> 
<p><lg><l>catvāri śṛṅgā trayo asya pādā dve śīrṣe sapta hastāso asya |</l> 
<l>tridhā baddho vṛṣabho roravīti maho devo martyāṃṃ āviveśa ||</l></lg> (ma. nā. 10 | 1) 
<br/>vyācakāra ca bhāṣyakāraḥ -- catvāri śṛṅgāṇi catvāri padajā- 
<br/>tāni nāmākhyātopasarganipātāḥ | trayo asya pādā laḍādiviṣayā- 
<br/>strayo bhūtabhaviṣyadvartamānakālāḥ | dve śīrṣe dvau śabdātmānau nityaḥ 
<br/>kāryaśca | vyaṅgyavyañjakabhedāt | sapta hastāso asya tiṅā saha sapta 
<br/>subvibhaktayaḥ | tridhā baddhastriṣu sthāneṣu urasi kaṇṭhe śirasi ca 
<br/>baddhaḥ | vṛṣabha iti prasiddhavṛṣabhatvena rūpaṇaṃ kriyate | varṣaṇāt | varṣa- 
<br/>ṇaṃ ca jñānapūrvakānuṣṭhānena phalapradatvam | roravīti śabdaṃ karoti | 
<pb n="298"> 
<br/>rautiḥ śabdakarmā | iha śabdaśabdena prapañco vivakṣitaḥ | maho devo 
<br/>martyāṃṃ āviveśa | mahāndevaḥ śabdo martyā maraṇadharmāṇo manuṣyāstā- 
<br/>nāviveśeti | mahatā devena pareṇa brahmaṇā sāmyamuktaṃ syāt (pāta. 
<br/>mahābhā. pṛ. 3 paṃ. 17) iti | 
</p> 
<p>jagannidānaṃ sphoṭākhyo niravayavo nityaḥ śabdo brahmaiveti hariṇā- 
<br/>bhāṇi brahmakāṇḍe -- 
</p> 
<p><lg><l>anādinidhanaṃ brahma śabdatattvaṃ tadakṣaram |</l> 
<l>vivartaterthabhāvena prakriyā jagato yataḥ ||</l></lg> (vākyapa. 1 | 1) iti | 
</p> 
<p>nanu nāmākhyātabhedena padadvaividhyapratīteḥ kathaṃ cāturvidhyamuktamiti 
<br/>cet -- maivam | prakārāntarasya prasiddhatvāt | taduktaṃ prakīrṇake -- 
</p> 
<p><lg><l>dvidhā kaiścitpadaṃ bhinnaṃ caturdhā pañcadhāpi vā |</l> 
<l>apoddhṛtyaiva vākyebhyaḥ prakṛtipratyayādivat ||</l></lg> iti | 
<pb n="299"> 
<br/>karmapravacanīyena vai pañcamena saha padasya pañcavidhatvamiti helā- 
<br/>rājo vyākhyātavān | karmapravacanīyāstu kriyāviśeṣopajanitasaṃba- 
<br/>ndhāvacchedahetava iti saṃbandhaviśeṣadyotanadvāreṇa kriyāviśeṣadyo- 
<br/>tanādupasargeṣvevāntarbhavantītyabhisaṃdhāya padacāturvidhyaṃ bhāṣyakā- 
<br/>reṇoktaṃ yuktamiti vivektavyam | 
</p> 
<p>nanu bhavatā sphoṭātmā nityaḥ śabda iti nijāgadyate | tanna 
<br/>mṛṣyāmahe | tatra pramāṇābhāvāditi kecit | atrocyate -- pratyakṣame- 
<br/>vātra pramāṇam | gaurityekaṃ padamiti nānāvarṇātiriktaikapadāvagateḥ 
<br/>sarvajanīnatvāt | na hyasati bādhake padānubhavaḥ śakyo mithyeti 
<br/>vaktum | padārthapratītyanyathānupapattyāpi sphoṭobhyupagantavyaḥ | na ca 
<br/>varṇebhya eva tatpratyayaḥ prādurbhavatīti parīkṣākṣamam | vikalpāsahatvā- 
<br/>t | kiṃ varṇāḥ samastā vyastā vārthapratyayaṃ janayanti | nādyaḥ | varṇānāṃ 
<pb n="300"> 
<br/>kṣaṇikānāṃ samūhāsaṃbhavāt | nāntyaḥ | vyastavarṇebhyorthapratyayāsaṃ- 
<br/>bhavāt | na ca vyāsasamāsābhyāmanyaḥ prakāraḥ samastīti | tasmādva- 
<br/>rṇānāṃ vācakatvānupapattau yadbalādarthapratipattiḥ sa sphoṭaḥ | varṇā- 
<br/>tirikto varṇābhivyaṅgyorthapratyāyako nityaḥ śabdaḥ sphoṭa iti 
<br/>tadvido vadanti | ata eva sphuṭyate vyajyate varṇairiti sphoṭo 
<br/>varṇābhivyaṅgyaḥ sphuṭati sphuṭībhavatyasmādartha iti sphoṭorthapratyāyaka 
<br/>iti sphoṭaśabdārthamubhayathā nirāhuḥ | tathā coktaṃ bhagavatā patañjali- 
<br/>nā mahābhāṣye -- atha gaurityatra kaḥ śabdo yenoccāritena sāsnālā- 
<br/>ṅgūlakakudakhuraviṣāṇānāṃ saṃpratyayo bhavati sa śabdaḥ (pāta. mahā- 
<br/>bhā. pṛ. 1 paṃ. 6) iti | vivṛtaṃ ca kaiyaṭena -- vaiyākaraṇā varṇavyatiri- 
<br/>ktasya padasya vācakatvamicchanti | varṇānāṃ vācakatve dvitīyādiva- 
<br/>rṇoccāraṇānarthakyaprasaṅgādityādinā tadvyatiriktaḥ sphoṭo nādābhi- 
<br/>vyaṅgyo vācako vistareṇa vākyapadīye vyavasthāpita ityantena 
<br/>prabandhena | 
</p> 
<p>nanu sphoṭasyāpyarthapratyāyakatvaṃ na ghaṭate | vikalpāsahatvāt | 
<br/>kimabhivyaktaḥ sphoṭorthaṃ pratyāyayatyanabhivyakto vā | na caramaḥ | 
<br/>sarvadārthapratyayalakṣaṇakāryotpādaprasaṅgāt | sphoṭasya nityatvābhyupa- 
<pb n="301"> 
<br/>gamena nirapekṣasya hetoḥ sadā sattvena kāryasya vilambāyogāt | 
<br/>athaitaddoṣaparijihīrṣayābhivyaktaḥ sphoṭorthaṃ pratyāyayatīti kakṣī- 
<br/>kriyate tathāpyabhivyañjayanto varṇāḥ kiṃ pratyekamabhivyañjayanti saṃbhūya 
<br/>vā | pakṣadvayepi varṇānāṃ vācakatvapakṣe bhavatā ye doṣā bhāṣitāsta 
<br/>eva sphoṭābhivyañjakatvapakṣe vyāvartanīyāḥ | taduktaṃ bhaṭṭācāryairmīmāṃ- 
<br/>sāślokavārtike -- 
</p> 
<p><lg><l>yasyānavayavaḥ sphoṭo vyajyate varṇabuddhibhiḥ |</l> 
<l>sopi paryanuyogena naikenāpi vimucyate ||</l></lg> iti | 
<br/>vibhaktyanteṣveva varṇeṣu suptiṅantaṃ padam (pā. sū. 1 | 4 | 14) iti 
<br/>pāṇininā te vibhaktyantāḥ padam (gauta. sū. 2 | 2 | 60) iti gauta- 
<br/>mena ca padasaṃjñāyā vihitatvātsaṃketagraheṇānugrahavaśādvarṇeṣveva 
<pb n="302"> 
<br/>padabuddhirbhaviṣyati | tarhi sara ityetasminpade yāvanto varṇāstāvanta 
<br/>eva rasa ityatrāpi | evaṃ vanaṃ navaṃ nadī dīnā rāmo māro rājā 
<br/>jāretyādiṣvarthabhedapratītirna syāditi cenna | kramabhedena bhedasaṃbhavāt | 
<br/>taduktaṃ tautātitaiḥ -- 
</p> 
<p><lg><l>yāvanto yādṛśā ye ca yadarthapratipādane |</l> 
<l>varṇāḥ prajñātasāmarthyāste tathaivāvabodhakāḥ ||</l></lg> iti | 
<br/>tasmādyaścobhayoḥ samo doṣo na tenaikaścodyo bhavatīti nyāyādvarṇā- 
<br/>nāmeva vācakatvopapattau nātiriktasphoṭakalpanāvakalpata iti cet- 
<br/>tadetatkāśakuśāvalambanakalpam | vikalpānupapatteḥ | kiṃ varṇamātraṃ 
<br/>padapratyayāvalambanaṃ varṇasamūho vā | nādyaḥ | parasparavilakṣaṇavarṇa- 
<br/>mālāyāmabhinnaṃ nimittaṃ puṣpeṣu vinā sūtraṃ mālāpratyayavadityekaṃ pada- 
<br/>miti pratipatteranupapatteḥ | nāpi dvitīyaḥ | uccaritapradhvastānāṃ 
<br/>varṇānāṃ samūhabhāvāsaṃbhavāt | tatra hi samūhavyapadeśo ye padārthā 
<br/>ekasminpradeśe sahāvasthitatayā bahavonubhūyante | yathaikasminpradeśe 
<br/>sahāvasthitatayānubhūyamāneṣu dhavakhadirapalāśādiṣu samūhavyapadeśo 
<br/>yathā vā gajanaraturagādiṣu | na ca te varṇāstathānubhūyante | utpa- 
<pb n="303"> 
<br/>nnapradhvastatvāt | abhivyaktipakṣepi krameṇaivābhivyaktiḥ | samūhāsaṃbha- 
<br/>vāt | nāpi varṇeṣu kālpanikaḥ samūhaḥ kalpanīyaḥ | parasparā- 
<br/>śrayaprasaṅgāt | ekārthapratyāyakatvasiddhau tadupādhinā varṇeṣu padatva- 
<br/>pratītistatsiddhāvekārthapratyāyakatvasiddhiriti | tasmādvarṇānāṃ vāca- 
<br/>katvāsaṃbhavātsphoṭobhyupagantavyaḥ | 
</p> 
<p>nanu sphoṭavyañjakatāpakṣepi prāguktavikalpaprasareṇa ghaṭṭakuṭīprabhā- 
<br/>tāyitamiti cet -- tadetanmanorājyavijṛmbhaṇam | vaiṣamyasaṃbhavāt | 
<br/>tathā hi | abhivyañjakopi prathamo dhvaniḥ sphoṭamasphuṭamabhivyanakti | 
<br/>uttarottarābhivyañjakakrameṇa sphuṭaṃ sphuṭataraṃ sphuṭatamam | yathā 
<br/>svādhyāyaḥ sakṛtpaṭhyamāno nāvadhāryate | abhyāsena tu sphuṭāva- 
<br/>sāyaḥ | yathā vā ratnatattvaṃ prathamapratītau sphuṭaṃ na cakāsti | carame 
<br/>cetasi yathāvadabhivyajyate | 
</p> 
<p><lg><l>nādairāhitabījāyāmantyena dhvaninā saha |</l> 
<l>āvṛttiparipākāyāṃ buddhau śabdovadhāryate ||</l></lg> (vākyapa. 1 | 85) 
<pb n="304"> 
<br/>iti prāmāṇikokteḥ | tasmādasmācchabdādarthaṃ pratipadyāmaha iti vyava- 
<br/>hāravaśādvarṇānāmarthavācakatvānupapatteḥ prathame kāṇḍe tatrabhavadbhi- 
<br/>rbhartṛharibhirabhihitatvānniravayavamarthapratyāyakaṃ śabdatattvaṃ sphoṭākhya- 
<br/>mabhyupagantavyamiti | etatsarvaṃ paramārthasaṃvillakṣaṇasattājātireva 
<br/>sarveṣāṃ śabdānāmartha iti pratipādanapare jātisamuddeśe pratipādi- 
<br/>tam | 
</p> 
<p>yadi sattaiva sarveṣāṃ śabdānāmarthastarhi sarveṣāṃ śabdānāṃ paryāyatā 
<br/>syāt | tathā ca kvacidapi yugapattricaturapadaprayogāyoga iti mahaccā- 
<br/>turyamāyuṣmataḥ | taduktam -- 
</p> 
<p><lg><l>paryāyāṇāṃ prayogo hi yaugapadyena neṣyate |</l> 
<l>paryāyeṇaiva te yasmādvadantyarthaṃ na saṃhatāḥ ||</l></lg> iti | 
<br/>tasmādayaṃ pakṣo na kṣodakṣama iti cet -- tadetadgaganaromanthakalpam | 
<br/>nīlalohitapītādyuparañjakadravyabhedena sphaṭikamaṇeriva saṃbandhibhedā- 
<br/>tsattāyāstadātmanā bhedena pratipattisiddhau gosattādirūpagotvādi- 
<br/>bhedanibandhanavyavahāravailakṣaṇyopapatteḥ | tathā cāptavākyam -- 
</p> 
<p><lg><l>sphaṭikaṃ vimalaṃ dravyaṃ yathā yuktaṃ pṛthakpṛthak |</l> 
<l>nīlalohitapītādyaistadvarṇamupalabhyate ||</l></lg> iti | 
<br/>tathā hariṇāpyuktam -- 
</p> 
<p><lg><l>saṃbandhibhedātsattaiva bhidyamānā gavādiṣu |</l> 
<l>jātirityucyate tasyāṃ sarve śabdā vyavasthitāḥ ||</l></lg> 
<pb n="305"> 
</p> 
<p><lg><l>tāṃ prātipadikārthaṃ ca dhātvarthaṃ ca pracakṣate |</l> 
<l>sā nityā sā mahānātmā tāmāhustvatalādayaḥ ||</l></lg> iti | 
<br/>āśrayabhūtaiḥ saṃbandhibhirbhidyamānā kalpitabhedā gavāśvādiṣu sattaiva 
<br/>mahāsāmānyameva jātiḥ | gotvādikamaparaṃ sāmānyaṃ paramārthatastato 
<br/>bhinnaṃ na bhavati | gosattaiva gotvaṃ nāparamanvayi pratibhāsate | evama- 
<br/>śvasattāśvatvamityādi vācyam | evaṃ ca tasyāmeva gavādibheda- 
<br/>bhinnāyāṃ sattāyāṃ jātau sarve gośabdādayo vācakatvena vyava- 
<br/>sthitāḥ | prātipadikārthaśca satteti prasiddham | bhāvavacano dhātu- 
<br/>riti pakṣe bhāvaḥ sattaiveti dhātvarthaḥ sattā bhavatyeva | kriyāvacano 
<br/>dhāturiti pakṣepi 
</p> 
<p><lg><l>jātimanye kriyāmāhuranekavyaktivartinīm |</l></lg> 
<br/>iti kriyāsamuddeśe kriyāyā jātirūpatvapratipādanāddhātvarthaḥ sattā 
<br/>bhavatyeva | tasya bhāvastvatalau (pāṇi. sū. 5 | 1 | 119) iti 
<br/>bhāvārthe tvatalādīnāṃ vidhānātsattāvācitvaṃ yuktam | sā ca satto- 
<br/>dayavyayavaidhuryānnityā | sarvasya prapañcasya tadvivartatayā deśataḥ 
<br/>kālato vastutaśca paricchedarāhityātsā sattā mahānātmeti vyapa- 
<br/>diśyata iti kārikādvayārthaḥ | 
<pb n="306"> 
</p> 
<p>dravyapadārthavādinopi naye saṃvillakṣaṇaṃ tattvameva sarvaśabdārtha iti 
<br/>saṃbandhasamuddeśe samarthitam -- 
</p> 
<p><lg><l>satyaṃ vastu tadākārairasatyairavadhāryate |</l> 
<l>asatyopādhibhiḥ śabdaiḥ satyamevābhidhīyate ||</l></lg> 
</p> 
<p><lg><l>adhruveṇa nimittena devadattagṛhaṃ yathā |</l> 
<l>gṛhītaṃ gṛhaśabdena śuddhamevābhidhīyate ||</l></lg> iti | 
<br/>bhāṣyakāreṇāpi siddhe śabdārthasaṃbandha ityetadvārtikavyākhyānāvasare 
<pb n="307"> 
<br/>dravyaṃ hi nityamityanena granthenāsatyopādhyavacchinnaṃ brahmatattvaṃ dravyaśa- 
<br/>bdavācyaṃ sarvaśabdārtha iti nirūpitam | 
</p> 
<p>jātiśabdārthavācino vājapyāyanasya mate gavādayaḥ śabdā bhinna- 
<br/>dravyasamavetajātimabhidadhati | tasyāmavagāhyamānāyāṃ tatsaṃbandhā- 
<br/>ddravyamavagamyate | śuklādayaḥ śabdā guṇasamavetāṃ jātimācakṣate | 
<br/>guṇe tatsaṃbandhātpratyayaḥ | dravye saṃbandhisaṃbandhāt | saṃjñāśabdānāmu- 
<pb n="308"> 
<br/>tpattiprabhṛtyā vināśācchaiśavakaumārayauvanādyavasthādibhedepi sa e- 
<br/>vāyamityabhinnapratyayabalātsiddhā devadattatvādijātirabhyupagantavyā | 
<br/>kriyāsvapi jātirālakṣyate | saiva dhātuvācyā | pacatītyādāvanuvṛtta- 
<br/>pratyayasya prādurbhāvāt | dravyapadārthavādivyāḍinaye śabdasya vyaktire- 
<br/>vābhidheyatayā pratibhāsate | jātistūpalakṣaṇatayeti nānantyādido- 
<br/>ṣāvakāśaḥ | pāṇinyācāryasyobhayaṃ saṃmatam | yato jātipadārthamabhyupa- 
<br/>gamya jātyākhyāyāmekasminbahuvacanamanyatarasyām (pāṇi. sū. 1 | 2 | 58) 
<br/>ityādivyavahāraḥ | dravyapadārthamaṅgīkṛtya sarūpāṇāmekaśeṣa ekavi- 
<br/>bhaktau (pāṇi. sū. 1 | 2 | 64) ityādiḥ | vyākaraṇasya sarvapārṣadatvānma- 
<br/>tadvayābhyugapame na kaścidvirodhaḥ | tasmādadvayaṃ satyaṃ paraṃ brahmatattvaṃ 
<br/>sarvaśabdārtha iti sthitam | taduktam -- 
<pb n="309"> 
</p> 
<p><lg><l>tasmācchaktivibhāgena satyaḥ sarvaḥ sadātmakaḥ |</l> 
<l>ekorthaḥ śabdavācyatve bahurūpaḥ prakāśate ||</l></lg> iti | 
<br/>satyasvarūpamapi hariṇoktaṃ saṃbandhasamuddeśe -- 
</p> 
<p><lg><l>yatra draṣṭā ca dṛśyaṃ ca darśanaṃ cāvikalpitam |</l> 
<l>tasyaivārthasya satyatvamāhustrayyantavedinaḥ ||</l></lg> iti | 
<br/>dravyasamuddeśepi -- 
</p> 
<p><lg><l>vikārāpagame satyaṃ suvarṇaṃ kuṇḍale yathā |</l> 
<l>vikārāpagamo yatra tāmāhuḥ prakṛtiṃ parām ||</l></lg> iti | 
</p> 
<p>abhyupagatādvitīyatvanirvāhāya vācyavācakayoravibhāgaḥ prada- 
<br/>rśitaḥ -- 
</p> 
<p><lg><l>vācyā sā sarvaśabdānāṃ śabdācca na pṛthaktataḥ |</l> 
<l>apṛthaktvepi saṃbandhastayorjīvātmanoriva ||</l></lg> iti | 
<br/>tattadupādhiparikalpitabhedabahulatayā vyavahārasyāvidyāmātrakalpita- 
<br/>tvena pratiniyatākāropadhīyamānarūpabhedaṃ brahmatattvaṃ sarvaśabdaviṣayaḥ | 
<br/>abhede ca pāramārthike saṃvṛtivaśādvyavahāradaśāyāṃ svapnāvasthāvadu- 
<br/>ccāvacaḥ prapañco vivartata iti kārikārthaḥ | tadāhurvedāntavādani- 
<br/>puṇāḥ -- 
</p> 
<p><lg><l>yathā svapnaprapañcoyaṃ mayi māyāvijṛmbhitaḥ |</l> 
<l>evaṃ jāgratprapañcopi mayi māyāvijṛmbhitaḥ ||</l></lg> iti | 
<pb n="310"> 
<br/>taditthaṃ kūṭasthe parasminbrahmaṇi saccidānandarūpe pratyagabhinne- 
<br/>vagatenādyavidyānivṛttau tādṛgbrahmātmanāvasthānalakṣaṇaṃ niḥśreyasaṃ 
<br/>setsyati | 
</p> 
<p><lg><l>śabdabrahmaṇi niṣṇātaḥ paraṃ brahmādhigacchati |</l></lg> 
<br/>ityabhiyuktokteḥ | tathā ca śabdānuśāsanaśāstrasya niḥśreyasa- 
<br/>sādhanatvaṃ siddham | taduktam -- 
</p> 
<p><lg><l>taddvāramapavargasya vāṅmalānāṃ cikitsitam |</l> 
<l>pavitraṃ sarvavidyānāmadhividyaṃ pracakṣate ||</l></lg> (vākyapa. 1 | 14) iti | 
</p> 
<p>tathā -- 
</p> 
<p><lg><l>idamādyaṃ padasthānaṃ siddhisopānaparvaṇām |</l> 
<l>iyaṃ sā mokṣamāṇānāmajihmā rājapaddhatiḥ ||</l></lg> (vākyapa. 1 | 16) iti | 
<br/>tasmādvyākaraṇaśāstraṃ paramapuruṣārthasādhanatayādhyetavyamiti siddham || 
</p> 
<p>iti śrīmatsāyaṇamādhavīye sarvadarśanasaṃgrahe pāṇinidarśanam || 
<pb n="311"> 
<h1>atha sāṃkhyadarśanam || 14 ||</h1> 
</p> 
<p>atha sāṃkhyairākhyāte pariṇāmavāde paripanthini jāgarūke kathaṃ- 
<br/>kāraṃ vivartavāda ādaraṇīyo bhavet | eṣa hi teṣāmāghoṣaḥ | saṃkṣe- 
<br/>peṇa hi sāṃkhyaśāstre catasro vidhāḥ saṃbhāvyante | kaścidarthaḥ prakṛti- 
<br/>reva kaścidvikṛtiḥ prakṛtiśca kaścidvikṛtireva kaścidanubhaya iti | 
</p> 
<p>tatra kevalā prakṛtiḥ pradhānapadena vedanīyā mūlaprakṛtiḥ | 
<br/>nāsāvanyasya kasyacidvikṛtiḥ | prakarotīti prakṛtiriti vyutpattyā 
<br/>sattvarajastamoguṇānāṃ sāmyāvasthāyā abhidhānāt | taduktaṃ 
<br/>mūlaprakṛtiravikṛtiḥ (sāṃ. kā. 3) iti | mūlaṃ cāsau prakṛtiśca 
<br/>mūlaprakṛtiḥ | mahadādeḥ kāryakalāpasyāsau mūlaṃ na tvasya pradhānasya 
<pb n="312"> 
<pb n="313"> 
<pb n="314"> 
<pb n="315"> 
<pb n="316"> 
<br/>mūlāntaramasti | anavasthāpātāt | na ca bījāṅkuravadanavasthādoṣo 
<br/>na bhavatīti vācyam | pramāṇābhāvāditi bhāvaḥ | 
<pb n="317"> 
</p> 
<p>vikṛtayaśca prakṛtayaśca mahadahaṃkāratanmātrāṇi | tadapyuktaṃ 
<br/>mahadādyāḥ prakṛtivikṛtayaḥ sapta (sāṃ. kā. 3) iti | asyārthaḥ | 
<br/>prakṛtayaśca tā vikṛtayaśceti prakṛtivikṛtayaḥ sapta mahadādīni 
<br/>tattvāni | tatrāntaḥkaraṇādipadavedanīyaṃ mahattattvamahaṃkārasya prakṛtiḥ | 
<br/>mūlaprakṛtestu vikṛtiḥ | evamahaṃkāratattvamabhimānāparanāmadheyaṃ 
<br/>mahato vikṛtiḥ | prakṛtiśca tadevāhaṃkāratattvaṃ tāmasaṃ satpañca- 
<br/>tanmātrāṇāṃ sūkṣmābhidhānām | tadeva sāttvikaṃ satprakṛtirekādaśe- 
<br/>ndriyāṇāṃ buddhīndriyāṇāṃ cakṣuḥśrotraghrāṇarasanātvagākhyānāṃ karmendri- 
<br/>yāṇāṃ vākpāṇipādapāyūpasthākhyānāmubhayātmakasya manasaśca | 
<br/>rajasastūbhayatra kriyotpādanadvāreṇa kāraṇatvamastīti na vaiyarthyam | 
<br/>taduktamīśvarakṛṣṇena -- 
</p> 
<p><lg><l>abhimānohaṃkārastasmāddvividhaḥ pravartate sargaḥ |</l> 
<l>ekādaśakaraṇagaṇastanmātrāpañcakaṃ caiva ||</l></lg> 
</p> 
<p><lg><l>sāttvika ekādaśakaḥ pravartate vaikṛtādahaṃkārāt |</l> 
<l>bhūtādestanmātraḥ sa tāmasastaijasādubhayam ||</l></lg> 
<pb n="318"> 
</p> 
<p><lg><l>buddhīndriyāṇi cakṣuḥśrotraghrāṇarasanatvagākhyāni |</l> 
<l>vākpāṇipādapāyūpasthāḥ karmendriyāṇyāhuḥ ||</l></lg> 
</p> 
<p><lg><l>ubhayātmakamatra manaḥ saṃkalpakamindriyaṃ ca sādharmyāt |</l></lg> (sāṃ. kā. 24 -- 27) iti | 
<br/>vivṛtaṃ ca tattvakaumudyāmācāryavācaspatibhiḥ | 
</p> 
<p>kevalā vikṛtistu viyadādīni pañca mahābhūtāni ekādaśendriyāṇi 
<br/>ca | taduktaṃ ṣoḍaśakastu vikāraḥ (sāṃ. kā. 3) iti | ṣoḍaśa- 
<br/>saṃkhyāvacchinno gaṇaḥ ṣoḍaśako vikāra eva na prakṛtirityarthaḥ | 
<br/>yadyapi pṛthivyādayo goghaṭādīnāṃ prakṛtistathāpi na te pṛthivyādibhya- 
<br/>stattvāntaramiti na prakṛtiḥ | tattvāntaropādānatvaṃ ceha prakṛtitva- 
<br/>mabhimatam | goghaṭādīnāṃ sthūlatvendriyagrāhyatvayoḥ samānatvena 
<pb n="319"> 
<br/>tattvāntaratvābhāvaḥ | tatra śabdasparśarūparasagandhatanmātrebhyaḥ pūrva- 
<br/>pūrvasūkṣmabhūtasahitebhyaḥ pañca mahābhūtāni viyadādīni krameṇaika- 
<br/>dvitricatuṣpañcaguṇāni jāyante | indriyasṛṣṭistu prāgevoktā | 
<br/>taduktam -- 
</p> 
<p><lg><l>prakṛtermahāṃstatohaṃkārastasmādgaṇaśca ṣoḍaśakaḥ |</l> 
<l>tasmādapi ṣoḍaśakātpañcabhyaḥ pañca bhūtāni ||</l></lg> (sāṃ. kā. 22) iti | 
<pb n="320"> 
</p> 
<p>anubhayātmakaḥ puruṣaḥ | taduktaṃ na prakṛtirna vikṛtiḥ puruṣaḥ 
<br/>(sāṃ. kā. 3) iti | puruṣastu kūṭasthanityo'pariṇāmī na kasyaci- 
<br/>tprakṛtirnāpi vikṛtiḥ kasyacidityarthaḥ | 
</p> 
<p>etatpañcaviṃśatitattvasādhakatvena pramāṇatrayamabhimatam | tadapyu- 
<br/>ktam -- 
</p> 
<p><lg><l>dṛṣṭamanumānamāptavacanaṃ ca sarvapramāṇasiddhatvāt |</l> 
<l>trividhaṃ pramāṇamiṣṭaṃ prameyasiddhiḥ pramāṇāddhi ||</l></lg> (sāṃ. kā. 4) iti | 
</p> 
<p>iha kāryakāraṇabhāve caturdhā vipratipattiḥ prasarati | asataḥ 
<pb n="321"> 
<br/>sajjāyata iti saugatāḥ saṃgirante | naiyāyikādayaḥ sato'sajjāyata 
<br/>iti | vedāntinaḥ sato vivartaḥ kāryajātaṃ na vastusaditi | sāṃkhyāḥ 
<br/>punaḥ sataḥ sajjāyata iti | 
<pb n="322"> 
</p> 
<p>tatrāsataḥ sajjāyata iti na prāmāṇikaḥ pakṣaḥ | asato nirupā- 
<br/>khyasya śaśaviṣāṇavatkāraṇatvānupapatteḥ | tucchātucchayostādātmyā- 
<br/>nupapatteśca | 
</p> 
<p>nāpi sato'sajjāyate | kārakavyāpārātprāgasataḥ śaśaviṣāṇava- 
<br/>tsattāsaṃbandhalakṣaṇotpattyanupapatteḥ | na hi nīlaṃ nipuṇatamenāpi pītaṃ 
<br/>kartuṃ pāryate | nanu sattvāsattve ghaṭasya dharmāviti cet -- tadacāru | 
<br/>asati dharmiṇi taddharma iti vyapadeśānupapattyā dharmiṇaḥ sattvāpatteḥ | 
</p> 
<p>tasmātkārakavyāpārātprāgapi kāryaṃ sadeva | sataścābhivyaktirupa- 
<br/>padyate | yathā pīḍanena tileṣu tailasya dohanena saurabheyīṣu payasaḥ | 
<pb n="323"> 
<br/>asataḥ kāraṇe kimapi nidarśanaṃ na dṛśyate | kiṃ ca kāryeṇa kāraṇaṃ 
<br/>saṃbaddhaṃ tajjanakamasaṃbaddhaṃ vā | prathame kāryasya sattvamāyātam | sato- 
<br/>reva saṃbandha iti niyamāt | carame sarvaṃ kāryajātaṃ sarvasmājjāyeta | 
<br/>asaṃbaddhatvāviśeṣāt | tadākhyāyi sāṃkhyācāryaiḥ -- 
</p> 
<p><lg><l>asattvānnāsti saṃbandhaḥ kāraṇaiḥ sattvasaṅgibhiḥ |</l> 
<l>asaṃbaddhasya cotpattimicchato na vyavasthitiḥ ||</l></lg> iti | 
<br/>athaivamucyetāsaṃbaddhamapi tattadeva janayati yatra yacchaktam | 
<br/>śaktiśca kāryadarśanonneyeti | tanna saṃgacchate | tileṣu tailajananaśakti- 
<pb n="324"> 
<br/>rityatra tailasyāsattve saṃbaddhatvāsaṃbaddhatvavikalpena tacchaktiriti 
<br/>nirūpaṇāyogāt | kāryakāraṇayorabhedācca kāraṇātpṛthakkāryasya sattvaṃ 
<br/>na bhavati | paṭastantubhyo na bhidyate | taddharmatvāt | na yadevaṃ na tadevaṃ 
<br/>yathā goraśvaḥ | taddharmaśca paṭaḥ | tasmānnārthāntaram | tarhi pratyekaṃ ta eva 
<br/>prāvaraṇakāryaṃ kuryuriti cenna | saṃsthānabhedenāvirbhūtapaṭabhāvānāṃ 
<br/>prāvaraṇārthakriyākāritvopapatteḥ | yathā hi kūrmasyāṅgāni kūrmaśarīre 
<br/>niviśamānāni tirobhavanti niḥsaranti cāvirbhavanti evaṃ kāra- 
<br/>ṇasya tantvādeḥ paṭādayo viśeṣā niḥsaranta āvirbhavanta utpadyanta 
<br/>ityucyante | niviśamānāstirobhavanto vinaśyantītyucyante | na puna- 
<br/>rasatāmutpattiḥ satāṃ vā vināśaḥ | yathoktaṃ bhagavadgītāyām -- 
</p> 
<p><lg><l>nāsato vidyate bhāvo nābhāvo vidyate sataḥ |</l></lg> (gī. 2 | 16) iti | 
<br/>tataśca kāryānumānāttatpradhānasiddhiḥ | taduktam -- 
<pb n="325"> 
</p> 
<p><lg><l>asadakaraṇādupādānagrahaṇātsarvasaṃbhavābhāvāt |</l> 
<l>śaktasya śakyakaraṇātkāraṇabhāvācca satkāryam ||</l></lg> (sāṃ. kā. 9) iti | 
</p> 
<p>nāpi sato brahmatattvasya vivartaḥ prapañcaḥ | bādhānupalambhāt | 
<br/>adhiṣṭhānāropyayościjjaḍayoḥ kaladhautaśuktyādivatsārūpyābhāve- 
<br/>nāropāsaṃbhavācca | 
<pb n="326"> 
</p> 
<p>tataśca sukhaduḥkhamohātmakasya prapañcasya tathāvidhakāraṇamavadhāra- 
<br/>ṇīyam | tathā ca prayogaḥ -- vimataṃ bhāvajātaṃ sukhaduḥkhamohātmakakā- 
<br/>raṇakaṃ tadanvitatvāt | yadyenānvīyate tattatkāraṇakaṃ yathā rucakā- 
<br/>dikaṃ suvarṇānvitaṃ suvarṇakāraṇakam | tathā cedaṃ tasmāttatheti | tatra 
<br/>jagatkāraṇe yeyaṃ sukhātmakatā tatsattvaṃ yā duḥkhātmakatā tadrajo yā 
<br/>ca mohātmakatā tattama iti triguṇātmakakāraṇasiddhiḥ | tathā hi | 
<br/>pratyekaṃ bhāvāstraiguṇyavantonubhūyante | yathā maitradāreṣu satyavatyāṃ 
<br/>maitrasya sukhamāvirasti | taṃ prati sattvaguṇaprādurbhāvāt | tatsapatnīnāṃ 
<br/>duḥkham | tāḥ prati rajoguṇaprādurbhāvāt | tāmalabhamānasya caitrasya 
<br/>moho bhavati | taṃ prati tamoguṇasamudbhavāt | evamanyadapi ghaṭādikaṃ 
<br/>labhyamānaṃ sukhaṃ karoti | parairapahriyamāṇaṃ duḥkhākaroti | udāsīna- 
<br/>syopekṣāviṣayatvenopatiṣṭhate | upekṣāviṣayatvaṃ nāma mohaḥ | muha 
<pb n="327"> 
<br/>vaicitye ityasmāddhātormohaśabdaniṣpatteḥ | upekṣaṇīyeṣu cittavṛttyanu- 
<br/>dayāt | tasmātsarvaṃ bhāvajātaṃ sukhaduḥkhamohātmakaṃ triguṇapradhānakā- 
<br/>raṇakamavagamyate | tathā ca śvetāśvataropaniṣadi śrūyate -- 
</p> 
<p><lg><l>ajāmekāṃ lohitaśuklakṛṣṇāṃ</l> 
<l>bahvīḥ prajāḥ sṛjamānāṃ sarūpāḥ |</l> 
<l>ajo hyeko juṣamāṇonuśete</l> 
<l>jahātyenāṃ bhuktabhogāmajonyaḥ ||</l></lg> (śve. 4 | 5) iti | 
<br/>atra lohitaśuklakṛṣṇaśabdā rañjakatvaprakāśakatvāvarakatvasādharmyā- 
<br/>drajaḥsattvatamoguṇatrayapratipādanaparāḥ | 
<pb n="328"> 
</p> 
<p>nanvacetanaṃ pradhānaṃ cetanānadhiṣṭhitaṃ mahadādikārye na vyāpriyate | 
<br/>ataḥ kenaciccetanenādhiṣṭhātrā bhavitavyam | tathā ca sarvārthadarśī 
<br/>parameśvaraḥ svīkartavyaḥ syāditi cet-tadasaṃgatam | acetanasyāpi 
<br/>pradhānasya prayojanavaśena pravṛttyupapatteḥ | dṛṣṭaṃ cācetanaṃ cetanānadhi- 
<br/>ṣṭhitaṃ puruṣārthāya pravartamānaṃ yathā vatsavivṛddhyarthamacetanaṃ kṣīraṃ prava- 
<br/>rtate yathā ca jalamacetanaṃ lokopakārāya pravartate tathā prakṛtiraceta- 
<br/>nāpi puruṣavimokṣāya pravartsyati | taduktam -- 
</p> 
<p><lg><l>vatsavivṛddhinimittaṃ kṣīrasya yathā pravṛttirajñasya |</l> 
<l>puruṣavimokṣanimittaṃ tathā pravṛttiḥ pradhānasya ||</l></lg> (sāṃ. kā. 57) iti | 
</p> 
<p>yastu parameśvaraḥ karuṇayā pravartaka iti parameśvarāstitvavādināṃ 
<br/>ḍiṇḍimaḥ sa garbhasrāveṇa gataḥ | vikalpānupapatteḥ | sa kiṃ sṛṣṭeḥ prākpra- 
<br/>vartate sṛṣṭyuttarakālaṃ vā | ādye śarīrādyabhāvena duḥkhānutpattau 
<br/>jīvānāṃ duḥkhaprahāṇecchānupapattiḥ | dvitīye parasparāśrayaprasaṅgaḥ | 
<br/>karuṇayā sṛṣṭiḥ sṛṣṭyā ca kāruṇyamiti | tasmādacetanasyāpi ceta- 
<pb n="329"> 
<br/>nānadhiṣṭhitasya pradhānasya mahadādirūpeṇa pariṇāmaḥ puruṣārthaprayuktaḥ 
<br/>pradhānapuruṣasaṃyoganimittaḥ | yathā nirvyāpārasyāpyayaskāntasya 
<br/>saṃnidhānena lohasya vyāpārastathā nirvyāpārasya puruṣasya saṃnidhānena 
<br/>pradhānavyāpāro yujyate | prakṛtipuruṣasaṃbandhaśca paṅgvandhavatparasparāpe- 
<br/>kṣānibandhanaḥ | prakṛtirhi bhogyatayā bhoktāraṃ puruṣamapekṣate | puruṣopi 
<br/>bhedāgrahādbuddhicchāyāpattyā tadgataṃ duḥkhatrayaṃ vārayamāṇaḥ kaivalyama- 
<br/>pekṣate | tatprakṛtipuruṣavivekanibandhanaṃ na ca tadantareṇa yuktamiti 
<br/>kaivalyārthaṃ puruṣaḥ pradhānamapekṣate | yathā khalu kaucitpaṅgvandhau pathi 
<br/>sārthena gacchantau daivakṛtādupaplavātparityaktasārthau mandamandamita- 
<br/>stataḥ paribhramantau bhayākulau daivavaśātsaṃyogamupagacchetām | tatra 
<br/>cāndhena paṅguḥ skandhamāropitaḥ | tataḥ paṅgudarśitena mārgeṇāndhaḥ samī- 
<br/>hitaṃ sthānaṃ prāpnoti paṅgurapi skandhādhirūḍhaḥ | tathā parasparāpekṣapra- 
<br/>dhānapuruṣanibandhanaḥ sargaḥ | yathoktam -- 
</p> 
<p><lg><l>puruṣasya darśanārthaṃ kaivalyārthaṃ tathā pradhānasya |</l> 
<l>paṅgvandhavadubhayorapi saṃbandhastatkṛtaḥ sargaḥ ||</l></lg> (sāṃ. kā. 21) iti | 
<pb n="330"> 
</p> 
<p>nanu puruṣārthanibandhanā bhavatu prakṛteḥ pravṛttiḥ | nivṛttistu kathamu- 
<br/>papadyata iti cet-ucyate | yathā bhartrā dṛṣṭadoṣā svairiṇī bhartāraṃ 
<br/>punarnopaiti yathā vā kṛtaprayojanā nartakī nivartate tathā prakṛti- 
<br/>rapi | yathoktam -- 
</p> 
<p><lg><l>raṅgasya darśayitvā nivartate nartakī yathā nṛtyāt |</l> 
<l>puruṣasya tathātmānaṃ prakāśya vinivartate prakṛtiḥ ||</l></lg> (sāṃ. kā. 59) iti | 
</p> 
<p>etacca nirīśvarasāṃkhyaśāstrapravartakakapilādimatānusāriṇāṃ 
<br/>matamupanyastam || 
</p> 
<p>iti śrīmatsāyaṇamādhavīye sarvadarśanasaṃgrahe sāṃkhyadarśanam || 
<pb n="331"> 
<h1>atha pātañjaladarśanam || 15 ||</h1> 
</p> 
<p>sāṃprataṃ seśvarasāṃkhyapravartakapatañjaliprabhṛtimunimatamanuvartamānānāṃ 
<br/>matamupanyasyate | 
</p> 
<p>tatra sāṃkhyapravacanāparanāmadheyaṃ yogaśāstraṃ patañjalipraṇītaṃ pādaca- 
<br/>tuṣṭayātmakam | tatra prathame pāde -- atha yogānuśāsanam (pāta. yo. 
<br/>sū. 1 | 1) iti yogaśāstrārambhapratijñāṃ vidhāya yogaścittavṛttinirodhaḥ 
<br/>(pāta. yo. sū. 1 | 2) ityādinā yogalakṣaṇamabhidhāya samādhiṃ sapra- 
<pb n="332"> 
<br/>pañcaṃ niradikṣadbhagavānpatañjaliḥ | dvitīye tapaḥsvādhyāyeśvarapraṇidhā- 
<br/>nāni kriyāyogaḥ (pāta. yo. sū. 2 | 1) ityādinā vyutthitacittasya 
<pb n="333"> 
<br/>kriyāyogaṃ yamādīni ca pañca bahiraṅgāṇi sādhanāni | tṛtīye deśaba- 
<br/>ndhaścittasya dhāraṇā (pāta. yo. sū. 3 | 1) ityādinā dhāraṇādhyāna- 
<br/>samādhitrayamantaraṅgaṃ saṃyamapadavācyaṃ tadavāntaraphalaṃ vibhūtijātam | 
<br/>caturthe janmauṣadhimantratapaḥsamādhijāḥ siddhayaḥ (pāta. yo. sū. 4 | 1) 
<br/>ityādinā siddhipañcakaprapañcanapuraḥsaraṃ paramaṃ prayojanaṃ kaivalyam | 
<br/>pradhānādīni pañcaviṃśatitattvāni prācīnānyeva saṃmatāni | ṣaḍviṃśastu 
<br/>parameśvaraḥ kleśakarmavipākāśayairaparāmṛṣṭaḥ puruṣaḥ svecchayā nirmāṇa- 
<pb n="334"> 
<br/>kāyamadhiṣṭhāya laukikavaidikasaṃpradāyapravartakaḥ saṃsārāṅgāre tapyamā- 
<br/>nānāṃ prāṇabhṛtāmanugrāhakaśca | 
</p> 
<p>nanu puṣkarapalāśavannirlepasya tasya tapyabhāvaḥ kathamupapadyate yena 
<br/>parameśvaronugrāhakatayā kakṣīkriyata iti cet -- uducyate | tāpakasya 
<br/>rajasaḥ sattvameva tapyaṃ buddhyātmanā pariṇatamiti sattve paritapyamāne 
<br/>tadāropavaśena tadabhedāvagāhipuruṣopi tapyata ityucyate | taduktamā- 
<br/>cāryaiḥ -- 
</p> 
<p><lg><l>sattvaṃ tapyaṃ buddhibhāvena vṛttaṃ bhāvā ye vā rājasāstāpakāste |</l> 
<l>tapyābhedagrāhiṇī tāmasī yā vṛttistasyāṃ tapya ityukta ātmā ||</l></lg> 
<br/>iti | pañcaśikhenāpyuktam -- apariṇāminī hi bhoktṛśaktirapratisaṃkramā 
<pb n="335"> 
<br/>ca pariṇāminyarthe pratisaṃkrānteva tadvṛttimanupatatīti | bhoktṛśakti- 
<br/>riti cicchaktirucyate | sā cātmaiva | pariṇāminyarthe buddhitattve prati- 
<br/>saṃkrānteva pratibimbiteva tadvṛttimanupatatīti buddhau pratibimbitā 
<br/>sā cicchaktirbuddhicchāyāpattyā buddhivṛttyanukāravatīti bhāvaḥ | tathā 
<br/>śuddhopi puruṣaḥ pratyayaṃ bauddhamanupaśyati tamanupaśyannatadātmāpi 
<br/>tadātmaka iva pratibhāsata iti | itthaṃ tapyamānasya puruṣasyādaranaira- 
<br/>ntaryadīrdhakālānubandhiyamaniyamādyaṣṭāṅgayogānuṣṭhānena parameśvarapraṇi- 
<br/>dhānena ca sattvapuruṣānyatākhyātāvanupaplavāyāṃ jātāyāmavidyādayaḥ 
<br/>pañca kleśāḥ samūlakāṣaṃ kaṣitā bhavanti | kuśalākuśalāśca karmā- 
<pb n="336"> 
<br/>śayāḥ samūlaghātaṃ hatā bhavanti | tataśca puruṣasya nirlepasya kaivalye- 
<br/>nāvasthānaṃ kaivalyamiti siddham | 
</p> 
<p>tatrātha yogānuśāsanam (pāta. yo. sū. 1 | 1) iti prathamasūtreṇa 
<br/>prekṣāvatpravṛttyaṅgaṃ viṣayaprayojanasaṃbandhādhikārirūpamanubandhacatuṣṭayaṃ 
<br/>pratipādyate | 
</p> 
<p>atrāthaśabdodhikārārthaḥ svīkriyate | athaśabdasyānekārthatve 
<br/>saṃbhavati kathamārambhārthatvapakṣe pakṣapātaḥ saṃbhavet | athaśabdasya maṅga- 
<br/>lādyanekārthatvaṃ nāmaliṅgānuśāsanenānuśiṣṭaṃ 
</p> 
<p>maṅgalānantarārambhapraśnakārtsnyeṣvatho atha | (ama. ko. 3 | 3 | 246) 
<pb n="337"> 
<br/>iti | atra praśnakārtsnyayorasaṃbhavepyānantaryamaṅgalapūrvaprakṛtāpekṣārambha- 
<br/>lakṣaṇānāṃ caturṇāmarthānāṃ saṃbhavādārambhārthatvānupapattiriti cet -- 
</p> 
<p>maivaṃ maṃsthāḥ | vikalpāsahatvāt | ānantaryamathaśabdārtha iti pakṣe 
<br/>yataḥ kutaścidānantaryaṃ pūrvavṛttaśamādyasādhāraṇātkāraṇādānantaryaṃ 
<br/>vā | na prathamaḥ | 
</p> 
<p>na hi kaścitkṣaṇamapi jātu tiṣṭhatyakarmakṛt | (gī. 3 | 5) 
<br/>iti nyāyena sarvo janturavaśyaṃ kiṃcitkṛtvā kiṃcitkarotyeveti tasyā- 
<br/>bhidhānamantareṇāpi prāptatayā tadarthāthaśabdaprayogavaiyarthyaprasakteḥ | na 
<br/>caramaḥ | śamādyanantaraṃ yogasya pravṛttāvapi tasyānuśāsanapravṛttyanuba- 
<br/>ndhatvenopāttatayā śabdataḥ prādhānyābhāvāt | na ca śabdataḥ pradhāna- 
<br/>bhūtasyānuśāsanasya śamādyānantaryamathaśabdārthaḥ kiṃ na syāditi vadi- 
<br/>tavyam | anuśāsanamiti hi śāstramāha | anuśiṣyate vyākhyāyate 
<pb n="338"> 
<br/>lakṣaṇabhedopāyaphalasahito yogo yena tadanuśāsanamiti vyutpatteḥ | 
<br/>anuśāsanasya ca tattvajñānacikhyāpayiṣānantarabhāvitvena śamadamā- 
<br/>dyānantaryaniyamābhāvāt | jijñāsājñānayostu śamādyānantaryamāmnā- 
<br/>yate -- tasmācchānto dānta uparatastitikṣuḥ samāhito bhūtvātmanyevā- 
<br/>tmānaṃ paśyet (bṛ. 4 | 4 | 23) ityādinā | nāpi tattvajñānacikhyāpa- 
<br/>yiṣānantaryamathaśabdārthaḥ | tasya saṃbhavepi śrotṛpratipattipravṛttyoranupa- 
<pb n="339"> 
<br/>yogenānabhidheyatvāt | tavāpi niḥśreyasahetutayā yogānuśāsanaṃ 
<br/>pramitaṃ na vā | ādye tadabhāvepyupādeyatvaṃ bhavet | dvitīye tadbhāvepi 
<br/>heyatvaṃ syāt | pramitaṃ cāsya niḥśreyasanidānatvam | 
</p> 
<p>adhyātmayogādhigamena devaṃ matvā dhīro harṣaśokau jahāti | (kā. 2 | 12) iti śruteḥ | 
</p> 
<p>samādhāvacalā buddhistadā yogamavāpsyasi | (gī. 2 | 53) 
<pb n="340"> 
<br/>iti smṛteśca | ata eva śiṣyapraśnatapaścaraṇarasāyanopayogādyānantaryaṃ 
<br/>parākṛtam | athāto brahmajijñāsā (bra. sū. 1 | 1 | 1) ityatra tu brahma- 
<br/>jijñāsāyā anadhikāryatvenādhikārārthatvaṃ parityajya sādhanacatuṣṭaya- 
<br/>saṃpattiviśiṣṭādhikārisamarpaṇāya śamadamādivākyavihitācchamāde- 
<br/>rānantaryamathaśabdārtha iti śaṃkarācāryairniraṭaṅki | 
</p> 
<p>atha mā nāma bhūdānantaryārthothaśabdaḥ | maṅgalārthaḥ kiṃ na syāt | 
<pb n="341"> 
<br/>na syāt | maṅgalasya vākyārthe samanvayābhāvāt | agarhitābhīṣṭāvā- 
<br/>ptirmaṅgalam | abhīṣṭaṃ ca sukhāvāptiduḥkhaparihārarūpatayeṣṭam | yogā- 
<br/>nuśāsanasya ca sukhaduḥkhanivṛttyoranyataratvābhāvānna maṅgalatā | tathā 
<br/>ca yogānuśāsanaṃ maṅgalamiti na saṃpanīpadyate | mṛdaṅgadhvanerivātha- 
<br/>śabdaśravaṇasya kāryatayā maṅgalasya vācyatvalakṣyatvayorasaṃbhavācca | yathā- 
<br/>rthikārtho vākyārthe na niviśate tathā kāryamapi na niviśeta | apa- 
<br/>dārthatvāviśeṣāt | padārtha eva hi vākyārthe samanvīyate | anyathā 
<br/>śabdapramāṇakānāṃ śābdī hyākāṅkṣā śabdenaiva pūryata iti mudrābhaṅgaḥ 
<br/>kṛto bhavet | nanu prāripsitaprabandhaparisamāptiparipanthipratyūhavyūha- 
<br/>praśamanāya śiṣṭācāraparipālanāya ca śāstrārambhe maṅgalācaraṇa- 
<br/>manuṣṭheyam | maṅgalādīni maṅgalamadhyāni maṅgalāntāni ca śāstrāṇi 
<br/>prathante āyuṣmatpuruṣakāṇi vīrapuruṣakāṇi ca bhavanti (pāta. 
<br/>bhā. pṛ. 740) ityabhiyuktokteḥ | bhavati ca maṅgalārthothaśabdaḥ -- 
</p> 
<p><lg><l>oṃkāraścāthaśabdaśca dvāvetau brahmaṇaḥ purā |</l> 
<l>kaṇṭhaṃ bhittvā viniryātau tasmānmāṅgalikāvubhau ||</l></lg> 
<br/>iti smṛtisaṃbhavāt | tathā ca vṛddhirādaic (pāṇi. sū. 1 | 1 | 1) 
<pb n="342"> 
<br/>ityādau vṛddhyādiśabdavadathaśabdo maṅgalārthaḥ syāditi cet -- maivaṃ 
<br/>bhāṣiṣṭhāḥ | arthāntarābhidhānāya prayuktasyāthaśabdasya vīṇāveṇvādi- 
<br/>dhvanivacchravaṇamātreṇa maṅgalaphalatvopapatteḥ | athārthāntarārambhavā- 
<br/>kyārthadhīphalakasyāthaśabdasya kathamanyaphalakateti cenna | anyārthaṃ 
<br/>nīyamānodakumbhopalambhavattatsaṃbhavāt | na ca smṛtivyākopaḥ | 
<br/>māṅgalikāviti maṅgalaprayojanatvavivakṣayā pravṛtteḥ | 
</p> 
<p>nāpi pūrvaprakṛtāpekṣothaśabdaḥ | phalata ānantaryāvyatirekeṇa prāgu- 
<br/>ktadūṣaṇānuṣaṅgāt | kimayamathaśabdodhikārārthothānantaryārtha ityādi- 
<br/>vimarśavākye pakṣāntaropanyāse tatsaṃbhavepi prakṛte tadasaṃbhavācca | 
</p> 
<p>tasmātpāriśeṣyādadhikārapadavedanīyaprārambhārthothaśabda iti vi- 
<pb n="343"> 
<br/>śeṣo bhāṣyate | yathāthaiṣa jyotirathaiṣa viśvajyotirityatrāthaśabdaḥ kra- 
<br/>tuviśeṣaprārambhārthaḥ parigṛhīto yathā cāthaśabdānuśāsanam (pāta. 
<br/>bhā. 1 | 1 |) ityatrāthaśabdo vyākaraṇaśāstrādhikārārthastadvat | tada- 
<br/>bhāṣi vyāsabhāṣye yogasūtravivaraṇapare athetyayamadhikārārthaḥ prayu- 
<br/>jyata iti | tadvyācakhyau vācaspatiḥ | tadittham -- amuṣyāthaśabda- 
<br/>syādhikārārthatvapakṣe śāstreṇa prastūyamānasya yogasyopavartanātsama- 
<br/>staśāstratātparyārthavyākhyānena śiṣyasya sukhāvabodhapravṛttirbhavatītya- 
<br/>thaśabdasyādhikārārthatvamupapannam | 
</p> 
<p>nanu 
</p> 
<p>hiraṇyagarbho yogasya vaktā nānyaḥ purātanaḥ | 
<br/>iti yājñavalkyasmṛteḥ patañjaliḥ kathaṃ yogasya śāsiteti cet -- 
<br/>addhā | ata eva tatra tatra purāṇādau viśiṣya yogasya viprakīrṇatayā 
<br/>durgrāhyārthatvaṃ manyamānena bhagavatā kṛpāsindhunā phaṇipatinā sāraṃ 
<br/>saṃjighṛkṣuṇānuśāsanamārabdhaṃ na tu sākṣācchāsanam | yadāyamathaśa- 
<pb n="344"> 
<br/>bdodhikārārthastadaivaṃ vākyārthaḥ saṃpadyate -- yogānuśāsanaṃ śāstramadhi- 
<br/>kṛtaṃ veditavyamiti | tasmādayamathaśabdodhikāradyotako maṅgalārtha- 
<br/>śceti siddham | 
</p> 
<p>tatra śāstre vyutpādyamānatayā yogaḥ sasādhanaḥ saphalo viṣayaḥ | 
<br/>tadvyutpādanamavāntaraphalam | vyutpāditasya yogasya kaivalyaṃ parama- 
<br/>prayojanam | śāstrayogayoḥ pratipādyapratipādakabhāvalakṣaṇaḥ saṃbandhaḥ | 
<br/>yogasya kaivalyasya ca sādhyasādhanabhāvalakṣaṇaḥ saṃbandhaḥ | sa ca 
<br/>śrutyādiprasiddha iti prāgevāvādiṣam | mokṣamapekṣamāṇā evādhi- 
<br/>kāriṇa ityarthasiddham | na cāthāto brahmajijñāsā (bra. sū. 1 | 1 | 1) 
<br/>ityādāvadhikāriṇorthataḥ siddhirāśaṅkanīyā | tatrāthaśabdenānantaryā- 
<br/>bhidhānapraṇāḍikayādhikārisamarpaṇasiddhāvārthikatvaśaṅkānudayāt | 
<pb n="345"> 
<br/>ata evoktaṃ śrutiprāpte prakaraṇādīnāmanavakāśa iti | asyārthaḥ -- 
<br/>yatra hi śrutyārtho na labhyate tatraiva prakaraṇādayorthaṃ samarpayanti 
<br/>netaratra | yatra tu śabdādevārthasyopalambhastatra netarasya saṃbhavaḥ | 
<br/>śīghrabodhinyā śrutyā viniyogasya bodhanena nirākāṅkṣatayetareṣāma- 
<br/>navakāśāt | kiṃ ca śrutyā bodhiterthe tadviruddhārthaṃ prakaraṇādi samarpa- 
<br/>yatyaviruddhaṃ vā | na prathamaḥ | viruddhārthabodhakasya tasya bādhitatvāt | 
<br/>na caramaḥ | vaiyarthyāt | tadāha -- śrutiliṅgavākyaprakaraṇasthānasamā- 
<br/>khyānāṃ samavāye pāradaurbalyamarthaviprakarṣāt (jai. sū. 3 | 3 | 14) 
<br/>iti | 
</p> 
<p><lg><l>bādhikaiva śrutirnityaṃ samākhyā bādhyate sadā |</l> 
<l>madhyamānāṃ tu bādhyatvaṃ bādhakatvamapekṣayā ||</l></lg> iti ca | 
<br/>tasmādviṣayādimattvādbrahmavicārakaśāstravadyogānuśāsanaṃ śāstramāra- 
<br/>mbhaṇīyamiti sthitam | 
<pb n="346"> 
</p> 
<p>nanu vyutpādyamānatayā yoga evātra prastuto na śāstramiti 
<br/>cet -- satyam | pratipādyatayā yogaḥ prādhānyena prastutaḥ | sa ca ta- 
<br/>dviṣayeṇa śāstreṇa pratipādyata iti tatpratipādane karaṇaṃ śāstram | 
<br/>karaṇagocaraśca kartṛvyāpāro na karmagocaratāmācarati | yathā 
<br/>chetturdevadattasya vyāpārabhūtamudyamananipātanādikarma karaṇabhūtaparaśugo- 
<br/>caraṃ na karmabhūtavṛkṣādigocaram | tathā ca vaktuḥ patañjaleḥ pravacana- 
<br/>vyāpārāpekṣayā yogaviṣayasyādhikṛtatā karaṇasya śāstrasya | 
<br/>abhidhānavyāpārāpekṣayā tu yogasyaiveti vibhāgaḥ | tataśca yogaśā- 
<br/>strasyārambhaḥ saṃbhāvanāṃ bhajate | 
</p> 
<p>atra cānuśāsanīyo yogaścittavṛttinirodha ityucyate | nanu 
<br/>yujiryoga iti saṃyogārthatayā paripaṭhitādyujerniṣpanno yogaśabdaḥ 
<br/>saṃyogavacana eva syānna tu nirodhavacanaḥ | ata evoktaṃ yājñava- 
<br/>lkyena -- 
</p> 
<p><lg><l>saṃyogo yoga ityukto jīvātmaparamātmanoḥ |</l></lg> iti | 
<br/>tadetadvārtam | jīvaparayoḥ saṃyoge kāraṇasyānyatarakarmāderasaṃbhavāt | 
<br/>ajasaṃyogasya kaṇabhakṣākṣacaraṇādibhiḥ pratikṣepācca | mīmāṃsakama- 
<pb n="347"> 
<br/>tānusāreṇa tadaṅgīkārepi nityasiddhasya tasya sādhyatvābhāvena 
<br/>śāstravaiphalyāpatteśca | dhātūnāmanekārthatvena yujeḥ samādhyarthatvopapa- 
<br/>tteśca | taduktam -- 
</p> 
<p><lg><l>nipātāścopasargāśca dhātavaśceti te trayaḥ |</l> 
<l>anekārthāḥ smṛtāḥ sarve pāṭhasteṣāṃ nidarśanam ||</l></lg> iti | 
<br/>ata eva kecana yujiṃ samādhāvapi paṭhanti yuja samādhāviti | 
<br/>nāpi yājñavalkyavacanavyākopaḥ | tatrasthasyāpi yogaśabdasya 
<br/>samādhyarthatvāt | 
</p> 
<p><lg><l>samādhiḥ samatāvasthā jīvātmaparamātmanoḥ |</l> 
<l>brahmaṇyeva sthitiryā sā samādhiḥ pratyagātmanaḥ ||</l></lg> 
<br/>iti tenaivoktatvācca | taduktaṃ bhagavatā vyāsena (yogabhā. pṛ. 2 | 1) 
<br/>yogaḥ samādhiriti | 
</p> 
<p>nanvevamaṣṭāṅgayoge caramasyāṅgasya samādhitvamuktaṃ patañjalinā (pāta. 
<br/>yo. sū. 2 | 29) yamaniyamāsanaprāṇāyāmapratyāhāradhāraṇādhyānasa- 
<pb n="348"> 
<br/>mādhayoṣṭāvaṅgāni yogasyeti | na cāṅgyevāṅgatāṃ gantumutsahate | upakā- 
<br/>ryopakārakabhāvasya darśapūrṇamāsaprayājādau bhinnāyatanatvenātyantabhe- 
<br/>dāt | ataḥ samādhirapi na yogaśabdārtho yujyata iti cet -- tanna 
<br/>yujyate | vyutpattimātrābhidhitsayā tadevārthamātranirbhāsaṃ svarūpaśū- 
<br/>nyamiva samādhiḥ (pāta. yo. sū. 3 | 3) iti nirūpitacaramāṅgavā- 
<br/>cakena samādhiśabdenāṅgino yogasyābhedavivakṣayā vyapadeśopapatteḥ | 
<br/>na ca vyutpattibalādeva sarvatra śabdaḥ pravartate | tathātve gacchatīti 
<br/>gauriti vyutpattestiṣṭhangaurna syāt | gacchandevadattaśca gauḥ syāt | 
<pb n="349"> 
<br/>pravṛttinimittaṃ ca prāguktameva cittavṛttinirodha iti | taduktaṃ 
<br/>yogaścittavṛttinirodhaḥ (pāta. yo. sū. 1 | 2) iti | 
</p> 
<p>nanu vṛttīnāṃ nirodhaścedyogobhimatastāsāṃ jñānatvenātmāśrayatayā 
<br/>tannirodhopi pradhvaṃsapadavedanīyastadāśrayo bhavet | prāgabhāvapradhvaṃ- 
<br/>sayoḥ pratiyogisamānāśrayatvaniyamāt | tataśca 
<pb n="350"> 
</p> 
<p><lg><l>upayannapayandharmo vikaroti hi dharmiṇam |</l></lg> 
<br/>iti nyāyenātmanaḥ kauṭasthyaṃ vihanyeteti cet -- tadapi na ghaṭate | 
<br/>nirodhapratiyogibhūtānāṃ pramāṇaviparyayavikalpanidrāsmṛtisvarūpāṇāṃ 
<br/>vṛttīnāmantaḥkaraṇādyaparaparyāyacittadharmatvāṅgīkārāt | kūṭastha- 
<br/>nityā cicchaktirapariṇāminī vijñānadharmāśrayo bhavituṃ nārhatyeva | 
<br/>na ca citiśakterapariṇāmitvamasiddhamiti mantavyam | citiśakti- 
<pb n="351"> 
<br/>rapariṇāminī sadā jñātṛtvāt | na yadevaṃ na tadevaṃ yathā 
<br/>cittādi -- ityādyanumānasaṃbhavāt | tathā yadyasau puruṣaḥ pariṇāmī 
<br/>syāttadā pariṇāmasya kādācitkatvāttāsāṃ cittavṛttīnāṃ sadā jñātatvaṃ 
<br/>nopapadyeta | cidrūpasya puruṣasya sadaivādhiṣṭhātṛtvenāvasthitasya yadanta- 
<br/>raṅgaṃ nirmalaṃ sattvaṃ tasyāpi sadaiva sthitatvāt yena yenārthenoparaktaṃ 
<br/>bhavati tasya dṛśyasya sadaiva cicchāyāpattyā bhānopapattyā puruṣasya 
<br/>niḥsaṅgatvaṃ saṃbhavati | tataśca siddhaṃ tasya sadā jñātṛtvamiti na 
<br/>kadācitpariṇāmitvaśaṅkāvatarati | cittaṃ punaryena viṣayeṇoparaktaṃ 
<br/>bhavati sa viṣayo jñātaḥ yenoparaktaṃ na bhavati tadajñātamiti 
<br/>vastunoyaskāntamaṇikalpasya jñānājñānakāraṇabhūtoparāgānuparāga- 
<br/>dharmitvādayaḥsadharmakaṃ cittaṃ pariṇāmītyucyate | 
</p> 
<p>nanu cittasyendriyāṇāṃ cāhaṃkārikāṇāṃ sarvagatatvātsarvaviṣayairasti 
<pb n="352"> 
<br/>sadāsaṃbandhaḥ | tathā ca sarveṣāṃ sarvadā sarvatra jñānaṃ prasajyeteti cet -- 
<br/>na | sarvagatatvepi cittaṃ yatra śarīre vṛttimattena śarīreṇa saha saṃbandho 
<br/>yeṣāṃ viṣayāṇāṃ teṣvevāsya jñānaṃ bhavati netareṣvityatiprasaṅgābhāvāt | 
<br/>ata evāyaskāntamaṇikalpā viṣayā ayaḥsadharmakaṃ cittamindriya- 
<br/>praṇālikayābhisaṃbandhyoparañjayantītyuktam | tasmāccittasya dharmā vṛttayo 
<br/>nātmanaḥ | tathā ca śrutiḥ -- kāmaḥ saṃkalpo vicikitsā śraddhāśraddhā 
<br/>dhṛtiradhṛtirhrīrghīrbhīrityetatsarvaṃ mana eva (bṛ. 1 | 5 | 3) iti | ciccha- 
<br/>kterapariṇāmitvaṃ pañcaśikhācāryairākhyāyi -- apariṇāminī bhoktṛśakti- 
<pb n="353"> 
<br/>riti | patañjalināpi sadā jñātāścittavṛttayastatprabhoḥ puruṣasyāpari- 
<br/>ṇāmitvāt (pāta. yo. sū. 4 | 18) iti | cittapariṇāmitvenumāna- 
<br/>mucyate -- cittaṃ pariṇāmi jñātājñātaviṣayatvāt śrotrādivaditi | 
</p> 
<p>pariṇāmaśca trividhaḥ prasiddho dharmalakṣaṇāvasthābhedāt | dharmiṇa- 
<br/>ścittasya nīlādyālocanaṃ dharmapariṇāmaḥ | yathā kanakasya kaṭakamukuṭa- 
<pb n="354"> 
<br/>keyūrādi | dharmasya vartamānatvādirlakṣaṇapariṇāmaḥ | nīlādyāloca- 
<br/>nasya sphuṭatvādiravasthāpariṇāmaḥ | kaṭakādestu navapurāṇatvā- 
<br/>diravasthāpariṇāmaḥ | evamanyatrāpi yathāsaṃbhavaṃ pariṇāmatritayamū- 
<br/>hanīyam | tathā ca pramāṇādivṛttīnāṃ cittadharmatvāttannirodhopi 
<br/>tadāśraya eveti na kiṃcidanupapannam | 
</p> 
<p>nanu vṛttinirodho yoga ityaṅgīkāre suṣuptyādau kṣiptamūḍhādici- 
<br/>ttavṛttīnāṃ nirodhasaṃbhavādyogatvaprasaṅgaḥ | na caitadyujyate | kṣiptādya- 
<br/>vasthāsu kleśaprahāṇāderasaṃbhavānniḥśreyasaparipanthitvācca | tathā 
<br/>hi -- kṣiptaṃ nāma teṣu teṣu viṣayeṣu kṣipyamāṇamasthiraṃ cittamucyate | 
<br/>tamaḥsamudre magnaṃ nidrāvṛttibhāvitaṃ mūḍhamiti gīyate | kṣiptādviśiṣṭaṃ 
<pb n="355"> 
<br/>cittaṃ vikṣiptamiti gīyate | viśeṣo nāma 
</p> 
<p><lg><l>cañcalaṃ hi manaḥ kṛṣṇa pramāthi balavaddṛḍham |</l></lg> (gī. 6 | 34) 
<br/>iti nyāyenāsthirasyāpi manasaḥ kādācitkasamudbhūtaviṣayasthairya- 
<br/>saṃbhavena sthairyam | asthiratvaṃ ca svābhāvikaṃ vyādhyādyanuśayajanitaṃ 
<br/>vā | tadāha -- vyādhistyānasaṃśayapramādālasyāviratibhrāntidarśanāla- 
<br/>bdhabhūmikatvānavasthitatvāni cittavikṣepāstentarāyāḥ (pāta. yo. 
<br/>sū. 1 | 30) iti | tatra doṣatrayavaiṣamyanimitto jvarādirvyādhiḥ | 
<br/>cittasyākarmaṇyatvaṃ styānam | viruddhakoṭidvayāvagāhi jñānaṃ saṃśayaḥ | 
<br/>samādhisādhanānāmabhāvanaṃ pramādaḥ | śarīravākcittagurutvādapravṛ- 
<br/>ttirālasyam | viṣayābhilāṣo'viratiḥ | atasmiṃstadbuddhirbhrānti- 
<br/>darśanam | kutaścinnimittātsamādhibhūmeralābho'labdhabhūmikatvam | 
<br/>labdhāyāmapi tasyāṃ cittasyāpratiṣṭhānavasthitatvamityarthaḥ | tasmānna 
<br/>vṛttinirodho yogapakṣanikṣepamarhatīti cet -- maivaṃ vocaḥ | heyabhūta- 
<br/>kṣiptādyavasthātraye vṛttinirodhasya yogatvāsaṃbhavepyupādeyayorekāgra- 
<br/>niruddhāvasthayorvṛttinirodhasya yogatvasaṃbhavāt | ekatānaṃ cittame- 
<pb n="356"> 
<br/>kāgramucyate | niruddhasakalavṛttikaṃ saṃskāramātraśeṣaṃ cittaṃ niruddha- 
<br/>miti bhaṇyate | 
</p> 
<p>sa ca samādhirdvividhaḥ | saṃprajñātāsaṃprajñātabhedāt | tatraikāgrace- 
<br/>tasi yaḥ pramāṇādivṛttīnāṃ bāhyaviṣayāṇāṃ nirodhaḥ sa saṃprajñāta- 
<br/>samādhiḥ | samyakprajñāyatesminprakṛterviviktatayā dhyeyamiti vyu- 
<br/>tpatteḥ | sa caturvidhaḥ | savitarkādibhedāt | samādhirnāma bhāvanā | 
<br/>sā ca bhāvyasya viṣayāntaraparihāreṇa cetasi punaḥ punarniveśanam | 
<br/>bhāvyaṃ ca dvividham -- īśvarastattvāni ca | tānyapi dvividhāni jaḍā- 
<br/>jaḍabhedāt | jaḍāni prakṛtimahadahaṃkārādīni caturviṃśatiḥ | ajaḍaḥ 
<br/>puruṣaḥ | tatra yadā pṛthivyādīni sthūlāni viṣayatvenādāya pūrvā- 
<br/>parānusaṃdhānena śabdārthollekhasaṃbhedena ca bhāvanā pravartate sa samādhiḥ 
<pb n="357"> 
<br/>savitarkaḥ | yadā tanmātrāntaḥkaraṇalakṣaṇaṃ sūkṣmaṃ viṣayamālambya 
<br/>deśādyavacchedena bhāvanā pravartate tadā savicāraḥ | yadā rajastamole- 
<br/>śānuviddhaṃ cittaṃ bhāvyate tadā sukhaprakāśamayasya sattvasyodrekā- 
<br/>tsānandaḥ | yadā rajastamoleśānabhibhūtaṃ śuddhaṃ sattvamālambanīkṛtya 
<br/>yā pravartate bhāvanā tadā tasyāṃ sattvasya nyagbhāvāccitiśakterudre- 
<br/>kācca sattāmātrāvaśeṣatvena sāsmitaḥ samādhiḥ | taduktaṃ patañja- 
<br/>linā-vitarkavicārānandāsmitārūpānugamātsaṃprajñātaḥ (pāta. yo. 
<br/>sū. 1 | 17) iti | sarvavṛttinirodhe tvasaṃprajñātaḥ samādhiḥ | nanu 
<br/>sarvavṛttinirodho yoga ityukte saṃprajñāte vyāptirna syāt | tatra sattva- 
<br/>pradhānāyāḥ sattvapuruṣānyatākhyātilakṣaṇāyā vṛtteranirodhāditi 
<br/>cet-tadetadvārtam | kleśakarmavipākāśayaparipanthicittavṛttinirodho 
<br/>yoga ityaṅgīkārāt | 
<pb n="358"> 
<br/>kleśāḥ punaḥ pañcadhā prasiddhā avidyāsmitārāgadveṣābhiniveśāḥ 
<br/>kleśāḥ (pāta. yo. sū. 2 | 3) iti | 
</p> 
<p>nanvavidyetyatra kimāśrīyate | pūrvapadārthaprādhānyamamakṣikaṃ vartata 
<br/>itivat | uttarapadārthaprādhānyaṃ vā rājapuruṣa itivat | anyapadā- 
<br/>rthaprādhānyaṃ vā amakṣiko deśa itivat | tatra na pūrvaḥ | pūrvapadārtha- 
<br/>pradhānatve avidyāyāṃ prasajyapratiṣedhopapattau kleśādikārakatvānupa- 
<br/>patteḥ | avidyāśabdasya strīliṅgatvābhāvāpatteśca | na dvitīyaḥ | kasya- 
<br/>cidabhāvena viśiṣṭāyā vidyāyāḥ kleśādiparipanthitvena tadbījatvā- 
<pb n="359"> 
<br/>nupapatteḥ | na tṛtīyaḥ | nañostyarthānāṃ bahuvrīhirvā cottarapadalopaśceti 
<br/>vṛttikāravacanānusāreṇāvidyamānā vidyā yasyāḥ sā avidyā buddhi- 
<br/>riti samāsārthasiddhau tasyā avidyāyāḥ kleśādibījatvānupapatteḥ | 
<br/>vivekakhyātipūrvakasarvavṛttinirodhasaṃpannāyāstasyāstathātvaprasaṅgācca | 
<br/>uktaṃ cāsmitādīnāṃ kleśānāmavidyānidānatvam -- avidyā kṣetramutta- 
<br/>reṣāṃ prasuptatanuvicchinnodārāṇām (pāta. yo. sū. 2 | 4) iti | 
<br/>tatra prasuptatvaṃ prabodhasahakāryabhāvenānabhivyaktiḥ | tanutvaṃ pratipakṣa- 
<br/>bhāvanayā śithilīkaraṇam | vicchinnatvaṃ balavatā kleśenābhibhavaḥ | 
<pb n="360"> 
<br/>udāratvaṃ sahakārisaṃnidhivaśātkāryakāritvam | taduktaṃ vācaspati- 
<br/>miśreṇa vyāsabhāṣyavyākhyāyām -- 
</p> 
<p><lg><l>prasuptāstattvalīnānāṃ tanvavasthāśca yoginām |</l> 
<l>vicchinnodārarūpāśca kleśā viṣayasaṅginām ||</l></lg> iti | 
<br/>dvandvavatsvatantrapadārthadvayānavagamādubhayapadārthapradhānatvaṃ nāśaṅkitam | 
<br/>tasmātpakṣatrayepi kleśādinidānatvamavidyāyāḥ prasiddhaṃ hīyeteti cet -- 
</p> 
<p>tadapi na śobhanaṃ vibhāti | paryudāsaśaktimāśrityāvidyāśabdena 
<br/>vidyāviruddhasya viparyayajñānasyābhidhānamiti vṛddhairaṅgīkārāt | 
<br/>tadāha -- 
</p> 
<p><lg><l>nāmadhātvarthayoge tu naiva nañ pratiṣedhakaḥ |</l> 
<l>vadatyabrāhmaṇādharmāvanyamātravirodhinau ||</l></lg> iti | 
</p> 
<p><lg><l>vṛddhaprayogagamyo hi śabdārthaḥ sarva eva naḥ |</l> 
<l>tena yatra prayukto yo na tasmādapanīyate ||</l></lg> iti | 
<br/>vācaspatimiśrairapyuktaṃ lokādhīnāvadhāraṇo hi śabdārthayoḥ saṃbandhaḥ | 
<br/>loke cottarapadārthapradhānasyāpi naña uttarapadābhidheyopamardakasya 
<br/>tadviruddhatayā tatra tatropalabdherihāpi tadviruddhe pravṛttiriti | 
<pb n="361"> 
</p> 
<p>etadevābhipretyoktam -- anityāśuciduḥkhānātmasu nityaśucisukhā- 
<br/>tmakhyātiravidyā (pāta. yo. sū. 2 | 5) iti | atasmiṃstadbuddhirvi- 
<br/>paryaya ityuktaṃ bhavati | tadyathā -- anitye ghaṭādau nityatvābhimānaḥ | 
<br/>aśucau kāyādau śucitvapratyayaḥ -- 
</p> 
<p><lg><l>sthānādbījādupaṣṭambhānniṣyandānnidhanādapi |</l> 
<l>kāyamādheyaśaucatvātpaṇḍitā hyaśuciṃ viduḥ ||</l></lg> iti | 
<br/>pariṇāmatāpasaṃskāraduḥkhairguṇavṛttyavirodhācca duḥkhameva sarvaṃ vive- 
<br/>kinaḥ (pāta. yo. sū. 2 | 15) iti nyāyena duḥkhe srakcandanavani- 
<br/>tādau sukhatvāropaḥ | anātmani dehādāvātmabuddhiḥ | taduktam -- 
<pb n="362"> 
</p> 
<p><lg><l>anātmani ca dehādāvātmabuddhistu dehinām |</l> 
<l>avidyā tatkṛto bandhastannāśo mokṣa ucyate ||</l></lg> iti | 
<br/>evamiyamavidyā catuṣpadā bhavati | nanveteṣvavidyāviśeṣeṣu kiṃci- 
<br/>danugataṃ sāmānyalakṣaṇaṃ varṇanīyam | anyathā viśeṣasyāsiddheḥ | tathā 
<br/>coktaṃ bhaṭṭācāryaiḥ -- 
</p> 
<p><lg><l>sāmānyalakṣaṇaṃ muktvā viśeṣasyaiva lakṣaṇam |</l> 
<l>na śakyaṃ kevalaṃ vaktumatopyasya na vācyatā ||</l></lg> iti | 
<br/>tadapi na vācyam | atasmiṃstadbuddhiriti sāmānyalakṣaṇābhidhānena 
<br/>dattottaratvāt | 
</p> 
<p>sattvapuruṣayorahamasmītyekatābhimāno'smitā | tadapyuktaṃ -- dṛgdarśa- 
<br/>naśaktyorekātmatevāsmitā (pāta. yo. sū. 2 | 6) iti | 
</p> 
<p>sukhābhijñasya sukhānusmṛtipūrvakaḥ sukhasādhaneṣu tṛṣṇārūpo gardho 
<pb n="363"> 
<br/>rāgaḥ | duḥkhābhijñasya tadanusmṛtipurassaraṃ tatsādhaneṣu nivṛttirdveṣaḥ | 
<br/>taduktaṃ -- sukhānuśayī rāgaḥ (pāta. yo. sū. 2 | 7) duḥkhānuśayī 
<br/>dveṣaḥ (pāta. yo. sū. 2 | 8) iti | 
</p> 
<p>kimatrānuśayiśabde tācchīlyārthe ṇinirinirvā matvarthīyobhimataḥ | 
<br/>nādyaḥ | supyajātau ṇinistācchīlye (pāṇi. sū. 3 | 2 | 78) ityatra 
<br/>supīti vartamāne punaḥ subgrahaṇasyopasarganivṛttyarthatvena sopasargā- 
<br/>ddhātorṇineranutpatteḥ | yathākathaṃcittadaṅgīkārepyaco ñṇiti (pāṇi- 
<br/>sū. 7 | 2 | 115) iti vṛddhiprasaktāvatiśāyyādipadavadanuśāyipadasya 
<br/>prayogaprasaṅgāt | na dvitīyaḥ | 
</p> 
<p><lg><l>ekākṣarātkṛto jāteḥ saptamyāṃ ca na tau smṛtau |</l></lg> 
<pb n="364"> 
<br/>iti tatpratiṣedhāt | atra cānuśayaśabdasyājantatvena kṛdantatvāt | 
<br/>tasmādanuśayiśabdo durupapāda iti cet -- naitadbhadram | bhāvānavabo- 
<br/>dhāt | prāyikābhiprāyamidaṃ vacanam | ata evoktaṃ vṛttikāreṇa -- 
<br/>itikaraṇo vivakṣārthaḥ sarvatrābhisaṃbadhyate iti | tena kvacidbhavati 
<br/>kāryī kāryikastaṇḍulī taṇḍulika iti | tathā ca kṛdantājjāteśca 
<br/>pratiṣedhasya prāyikatvam | anuśayaśabdasya kṛdantatayenerupapattiriti 
<br/>siddham | 
</p> 
<p>pūrvajanmānubhūtamaraṇaduḥkhānubhavavāsanābalātsarvasya prāṇabhṛnmātra- 
<br/>syā kṛmerā ca viduṣaḥ saṃjāyamānaḥ śarīraviṣayādermama viyogo mā 
<br/>bhūditi pratyahaṃ nimittaṃ vinā pravartamāno bhayarūpobhiniveśaḥ pañcamaḥ 
<br/>kleśaḥ | mā na bhūvaṃ hi bhūyāsamiti prārthanāyāḥ pratyātmamanubhavasiddha- 
<pb n="365"> 
<br/>tvāt | tadāha -- <b>svarasavāhī</b> viduṣopi tathā rūḍhobhiniveśaḥ (pāta. 
<br/>yo. sū. 2 | 9) iti | te cāvidyādayaḥ pañca sāṃsārikavividhaduḥkho- 
<br/>pahārahetutvena puruṣaṃ kliśnantīti kleśāḥ prasiddhāḥ | 
</p> 
<p>karmāṇi vihitapratiṣiddharūpāṇi jyotiṣṭomabrahmahatyādīni | vipā- 
<br/>kāḥ karmaphalāni jātyāyurbhogāḥ | ā phalavipākāccittabhūmau śerata 
<br/>ityāśayā dharmādharmasaṃskārāḥ | tatparipanthicittavṛttinirodho yogaḥ | 
<br/>nirodho nābhāvamātramabhimatam | tasya tucchatvena bhāvarūpasākṣātkā- 
<br/>rajananakṣamatvāsaṃbhavāt | kiṃ tu tadāśrayo madhumatīmadhupratīkāviśo- 
<br/>kāsaṃskāraśeṣāvyapadeśyaścittasyāvasthāviśeṣaḥ | nirudhyantesminpramā- 
<br/>ṇādyāścittavṛttaya iti vyutpatterupapatteḥ | 
<pb n="366"> 
</p> 
<p>abhyāsavairāgyābhyāṃ vṛttinirodhaḥ | tatra sthitau yatnobhyāsaḥ | 
<br/>(pāta. yo. sū. 1 | 12 | 13) | vṛttirahitasya cittasya svarūpaniṣṭhaḥ praśā- 
<br/>ntavāhitārūpaḥ pariṇāmaviśeṣaḥ sthitiḥ | taṃ nimittīkṛtya yatnaḥ 
<br/>punaḥ punastathātvena cetasi niveśanamabhyāsaḥ | carmaṇi dvīpinaṃ hantī- 
<br/>tivannimittārtheyaṃ saptamītyuktaṃ bhavati | dṛṣṭānuśravikaviṣayavitṛṣṇasya 
<br/>vaśīkārasaṃjñā vairāgyam (pāta. yo. sū. 1 | 15) | aihikapāratrikavi- 
<br/>ṣayādau doṣadarśanānnirabhilāṣasya mamaite viṣayā vaśyā nāhameteṣāṃ 
<br/>vaśya iti vimarśo vairāgyamityuktaṃ bhavati | 
</p> 
<p>samādhiparipanthikleśatanūkaraṇārthaṃ samādhilābhārthaṃ ca prathamaṃ kriyā- 
<br/>yogavidhānapareṇa yoginā bhavitavyam | kriyāyogasaṃpādanebhyāsa- 
<br/>vairāgyayoḥ saṃbhavāt | taduktaṃ bhagavatā -- 
<pb n="367"> 
</p> 
<p><lg><l>ārurukṣormuneryogaṃ karma kāraṇamucyate |</l> 
<l>yogārūḍhasya tasyaiva śamaḥ kāraṇamucyate ||</l></lg> (gī. 6 | 3) iti | 
</p> 
<p>kriyāyogaścopadiṣṭaḥ patañjalinā -- tapaḥsvādhyāyeśvarapraṇidhānāni 
<br/>kriyāyogaḥ (pāta. yo. sū. 2 | 1) iti | tapaḥsvarūpaṃ nirūpitaṃ 
<br/>yājñavalkyena -- 
</p> 
<p><lg><l>vidhinoktena mārgeṇa kṛcchracāndrāyaṇādibhiḥ |</l> 
<l>śarīraśoṣaṇaṃ prāhustapasāṃ tapa uttamam ||</l></lg> iti | 
<br/>praṇavagāyatrīprabhṛtīnāṃ mantrāṇāmadhyayanaṃ svādhyāyaḥ | 
<pb n="368"> 
</p> 
<p>te ca mantrā dvividhā vaidikāstāntrikāśca | vaidikāśca dvividhāḥ 
<br/>pragītā apragītāśca | tatra pragītāḥ sāmāni | apragītāśca dvividhāḥ | 
<br/>chandobaddhāstadvilakṣaṇāśca | tatra prathamā ṛco dvitīyā yajūṃṣi | 
<br/>taduktaṃ jaimininā -- teṣāmṛgyatrārthavaśena pādavyavasthā | gītiṣu sāmā- 
<br/>khyā | śeṣe yajuḥśabdaḥ (jai. sū. 2 | 1 | 33-35) iti | tantreṣu kāmika- 
<br/>kāraṇaprapañcādyāgameṣu ye ye varṇitāste tāntrikāḥ | te punarmantrāstri- 
<br/>vidhāḥ strīpuṃnapuṃsakabhedāt | tadāha -- 
</p> 
<p><lg><l>strīpuṃnapuṃsakatvena trividhā mantrajātayaḥ |</l> 
<l>strīmantrā vahnijāyāntā namontāḥ syurnapuṃsakāḥ ||</l></lg> 
<pb n="369"> 
</p> 
<p><lg><l>śeṣāḥ pumāṃsaste śastāḥ siddhā vaśyādikarmaṇi |</l></lg> iti | 
<br/>jananādisaṃskārābhāvepi nirastasamastadoṣatvena siddhihetutvātsiddha- 
<br/>tvam | sa ca saṃskāro daśavidhaḥ kathitaḥ śāradātilake -- 
</p> 
<p><lg><l>mantrāṇāṃ daśa kathyante saṃskārāḥ siddhidāyinaḥ |</l> 
<l>nirdoṣatāṃ prayāntyāśu te mantrāḥ sādhu saṃskṛtāḥ ||</l></lg> 
</p> 
<p><lg><l>jananaṃ jīvanaṃ caiva tāḍanaṃ bodhanaṃ tathā |</l> 
<l>abhiṣekotha vimalīkaraṇāpyāyane punaḥ ||</l></lg> 
</p> 
<p><lg><l>tarpaṇaṃ dīpanaṃ guptirdaśaitā mantrasaṃskriyāḥ |</l> 
<l>mantrāṇāṃ mātṛkāyantrāduddhāro jananaṃ smṛtam ||</l></lg> 
</p> 
<p><lg><l>praṇavāntaritānkṛtvā mantravarṇāñjapetsudhīḥ |</l> 
<l>mantrārṇasaṃkhyayā taddhi jīvanaṃ saṃpracakṣate ||</l></lg> 
</p> 
<p><lg><l>mantravarṇānsamālikhya tāḍayeccandanāmbhasā |</l> 
<pb n="370"> 
<l>pratyekaṃ vāyubījena tāḍanaṃ tadudāhṛtam ||</l></lg> 
</p> 
<p><lg><l>vilikhya mantravarṇāṃstu prasūnaiḥ karavīrajaiḥ |</l> 
<l>mantrākṣareṇa saṃkhyātairhanyāttadbodhanaṃ matam ||</l></lg> 
</p> 
<p><lg><l>svatantroktavidhānena mantrī mantrārṇasaṃkhyayā |</l> 
<l>aśvatthapallavairmantramabhiṣiñcedviśuddhaye ||</l></lg> 
</p> 
<p><lg><l>saṃcintya mavasā mantraṃ jyotirmantreṇa nirdahet |</l> 
<l>mantre malatrayaṃ mantrī vimalīkaraṇaṃ hi tat ||</l></lg> 
</p> 
<p><lg><l>tāravyomāgnimanuyugjyotirmantra udāhṛtaḥ |</l> 
<l>kuśodakena japtena pratyarṇaṃ prokṣaṇaṃ manoḥ ||</l> 
<l>vāribījena vidhivadetadāpyāyanaṃ matam |</l> 
<l>mantreṇa vāriṇā mantre tarpaṇaṃ tarpaṇaṃ smṛtam ||</l></lg> 
</p> 
<p><lg><l>tāramāyāramāyogo manordīpanamucyate |</l> 
<l>japyamānasya mantrasya gopanaṃ tvaprakāśanam ||</l></lg> 
</p> 
<p><lg><l>saṃskārā daśa mantrāṇāṃ sarvatantreṣu gopitāḥ |</l> 
<l>yatkṛtvā saṃpradāyena mantrī vāñchitamaśnute ||</l></lg> 
</p> 
<p><lg><l>ruddhakīlitavicchinnasuptaśaptādayopi ca |</l> 
<l>mantradoṣāḥ praṇaśyanti saṃskārairebhiruttamaiḥ ||</l></lg> iti | 
<pb n="371"> 
<br/>tadalamakāṇḍatāṇḍavakalpena mantraśāstrarahasyoddhoṣaṇena | 
</p> 
<p>īśvarapraṇidhānaṃ nāmābhihitānāmanabhihitānāṃ ca sarvāsāṃ 
<br/>kriyāṇāṃ parameśvare paramagurau phalānapekṣayā samarpaṇam | yatreda- 
<br/>muktam- 
</p> 
<p><lg><l>kāmato'kāmato vāpi yatkaromi śubhāśubham |</l> 
<l>tatsarvaṃ tvayi vinyastaṃ tvatprayuktaḥ karomyaham ||</l></lg> iti | 
</p> 
<p>kriyāphalasaṃnyāsopi bhaktiviśeṣāparaparyāyaṃ praṇidhānameva | phalā- 
<br/>nabhisaṃdhānena karmakaraṇāt | tathā ca gīyate gītāsu bhagavatā -- 
</p> 
<p><lg><l>karmaṇyevādhikāraste mā phaleṣu kadācana |</l> 
<l>mā karmaphalaheturbhūrmā te saṅgostvakarmaṇi ||</l></lg> (gī. 2 | 47) iti | 
</p> 
<p>phalābhisaṃdherupaghātakatvamabhihitaṃ bhagavadbhirnīlakaṇṭhabhāratīśrīca- 
<br/>raṇaiḥ -- 
</p> 
<p><lg><l>api prayatnasaṃpannaṃ kāmenopahataṃ tapaḥ |</l> 
<l>na tuṣṭaye maheśasya śvalīḍhamiva pāyasam ||</l></lg> iti | 
<pb n="372"> 
</p> 
<p>sā ca tapaḥsvādhyāyeśvarapraṇidhānātmikā kriyā yogasādhana- 
<br/>tvādyoga iti śuddhasāropalakṣaṇāvṛttyāśrayaṇena nirūpyate yathāyu- 
<br/>rghṛtamiti | 
</p> 
<p>śuddhasāropalakṣaṇā nāma lakṣaṇāprabhedaḥ | mukhyārthabādhatadyogā- 
<br/>bhyāmarthāntarapratipādanaṃ lakṣaṇā | sā dvividhā | rūḍhimūlā prayojana- 
<br/>mūlā ca | taduktaṃ kāvyaprakāśe -- 
<pb n="373"> 
</p> 
<p><lg><l>mukhyārthabādhe tadyoge rūḍhitotha prayojanāt |</l> 
<l>anyortho lakṣyate yatsā lakṣaṇāropitā kriyā ||</l></lg> (kā. pra. 2 | 9) iti | 
<br/>yacchabdena lakṣyata ityākhyāte guṇībhūtaṃ pratipādanamātraṃ parāmṛ- 
<br/>śyate | sā lakṣaṇeti pratinirdiśyamānāpekṣayā tacchabdasya strīliṅga- 
<br/>tvopapattiḥ | taduktaṃ kaiyaṭaiḥ -- nirdiśyamānapratinirdiśyamānayoraikya- 
<br/>māpādayanti sarvanāmāni paryāyeṇa tattalliṅgamupādadata iti | tatra 
<br/>karmaṇi kuśala ityādi rūḍhilakṣaṇāyā udāharaṇam | kuśāllāṃṃtīti 
<br/>vyutpattyā darbhādānakartari yaugikaṃ kuśalapadaṃ vivecakatvasārūpyā- 
<br/>tpravīṇe pravartamānamanādivṛddhavyavahāraparamparānupātitvenābhidhānava- 
<br/>tprayojanamanapekṣya pravartate | tadāha -- 
<pb n="374"> 
</p> 
<p><lg><l>nirūḍhā lakṣaṇāḥ kāścitsāmarthyādabhidhānavat |</l></lg> (ta. vā.) iti | 
<br/>tasmādrūḍhilakṣaṇāyāḥ prayojanāpekṣā nāsti | yadyapi prayuktaḥ śabdaḥ 
<br/>prathamaṃ mukhyārthaṃ pratipādayati tenārthenārthāntaraṃ lakṣyata ityarthadharmoyaṃ 
<br/>lakṣaṇā tathāpi tatpratipādake śabde samāropitaḥ sañśabdavyāpāra 
<br/>iti vyapadiśyate | etadevābhipretyoktaṃ lakṣaṇāropitā kriyeti | 
<br/>prayojanalakṣaṇā tu ṣaṅvidhā | upādānalakṣaṇā lakṣaṇalakṣaṇā gauṇa- 
<br/>sāropā gauṇasādhyavasānā śuddhasāropā śuddhasādhyavasānā ceti | 
<br/>kuntāḥ praviśanti mañcāḥ krośanti gaurbāhīkaḥ gaurayam āyurghṛtam 
<br/>āyurevedam -- iti yathākramamudāharaṇāni draṣṭavyāni | taduktam -- 
</p> 
<p><lg><l>svasiddhaye parākṣepaḥ parārthaṃ svasamarpaṇam |</l> 
<l>upādānaṃ lakṣaṇaṃ cetyuktā śuddhaiva sā dvidhā ||</l></lg> 
</p> 
<p><lg><l>sāropānyā tu yatroktau viṣayī viṣayastathā |</l> 
<l>viṣayyantaḥkṛtenyasminsā syātsādhyavasānikā ||</l></lg> 
<pb n="375"> 
</p> 
<p><lg><l>bhedāvibhau ca sādṛśyātsaṃbandhāntaratastathā |</l> 
<l>gauṇau śuddhau ca vijñeyau lakṣaṇā tena ṣaḍvidhā ||</l></lg> (kā. pra. 2 | 10 -- 12) iti | 
<br/>tadalaṃ kāvyamīmāṃsāmarmanirmanthanena | 
</p> 
<p>sa ca yogo yamādibhedavaśādaṣṭāṅga iti nirdiṣṭaḥ | tatra yamā 
<br/>ahiṃsādayaḥ | tadāha patañjaliḥ -- ahiṃsāsatyāsteyabrahmacaryāparigrahā 
<br/>yamāḥ (pāta. yo. sū. 2 | 30) iti | niyamāḥ śaucādayaḥ | tada- 
<br/>pyāha -- śaucasaṃtoṣatapaḥsvādhyāyeśvarapraṇidhānāni niyamāḥ (pāta. 
<br/>yo. sū. 2 | 32) iti | ete ca yamaniyamā viṣṇupurāṇe darśitāḥ -- 
</p> 
<p><lg><l>brahmacaryamahiṃsāṃ ca satyāsteyāparigrahān |</l> 
<l>seveta yogī niṣkāmo yogyatāṃ svaṃ mano nayan ||</l></lg> 
</p> 
<p><lg><l>svādhyāyaśaucasaṃtoṣatapāṃsi niyatātmavān |</l> 
<l>kurvīta brahmaṇi tathā parasminpravaṇaṃ manaḥ ||</l></lg> 
<pb n="376"> 
</p> 
<p><lg><l>ete yamāḥ saniyamāḥ pañca pañca prakīrtitāḥ |</l> 
<l>viśiṣṭaphaladāḥ kāme niṣkāmāṇāṃ vimuktidāḥ ||</l></lg> (vi. pu. 6 | 7 | 36 -- 38) iti | 
<br/>sthirasukhamāsanaṃ padmāsanabhadrāsanavīrāsanasvastikāsanadaṇḍakāsa- 
<br/>nasopāśrayaparyaṅkakrauñcaniṣadanoṣṭraniṣadanasamasaṃsthānabhedāddaśavidham | 
</p> 
<p><lg><l>pādāṅguṣṭhau nibadhnīyāddhastābhyāṃ vyutkrameṇa tu |</l> 
<l>ūrvorupari viprendra kṛtvā pādatale ubhe ||</l></lg> 
</p> 
<p><lg><l>padmāsanaṃ bhavedetatsarveṣāmabhipūjitam |</l></lg> 
<br/>ityādinā yājñavalkyaḥ padmāsanādisvarūpaṃ nirūpitavān | tatsarvaṃ 
<br/>tata evāvagantavyam | tasminnāsanasthairye sati prāṇāyāmaḥ pratiṣṭhito 
<br/>bhavati | sa ca śvāsapraśvāsayorgativicchedasvarūpaḥ | tatra śvāso 
<br/>nāma bāhyasya vāyorantarānayanam | praśvāsaḥ punaḥ koṣṭhyasya bahirniḥ- 
<br/>sāraṇam | tayorubhayorapi saṃcaraṇābhāvaḥ prāṇāyāmaḥ | nanu nedaṃ 
<br/>prāṇāyāmasāmānyalakṣaṇam | tadviśeṣeṣu recakapūrakakumbhakaprakāreṣu 
<pb n="377"> 
<br/>tadanugaterayogāditi cet -- naiṣa doṣaḥ | sarvatrāpi śvāsapraśvāsagati- 
<br/>vicchedasaṃbhavāt | tathā hi | koṣṭhyasya vāyorbahirniḥsaraṇaṃ recakaḥ 
<br/>prāṇāyāmo yaḥ praśvāsatvena prāguktaḥ | bāhyasya vāyorantardhāraṇaṃ pūrako 
<br/>yaḥ śvāsarūpaḥ | antaḥstambhavṛttiḥ kumbhakaḥ | yasmiñjalamiva kumbhe 
<br/>niścalatayā prāṇākhyo vāyuravasthāpyate | tatra sarvatra śvāsapraśvāsa- 
<br/>dvayagativicchedostyeveti nāsti śaṅkāvakāśaḥ | taduktaṃ tasminsati 
<br/>śvāsapraśvāsayorgativicchedaḥ prāṇāyāmaḥ (pāta. yo. sū. 2 | 49) 
<br/>iti | 
</p> 
<p>sa ca vāyuḥ sūryodayamārabhya sārdhaghaṭikādvayaṃ ghaṭīyantrasthitaghaṭa- 
<br/>bhramaṇanyāyenaikaikasyāṃ nāḍyāṃ bhavati | evaṃ satyaharniśaṃ śvāsapraśvā- 
<br/>sayoḥ ṣaṭśatādhikaikaviṃśatisahasrāṇi jāyante | ata evoktaṃ 
<pb n="378"> 
<br/>mantrasamarpaṇarahasyavedibhirajapāmantrasamarpaṇe -- 
</p> 
<p><lg><l>ṣaṭśatāni gaṇeśāya ṣaṭsahasraṃ svayaṃbhuve |</l> 
<l>viṣṇave ṣaṭsahasraṃ ca ṣaṭsahasraṃ pinākine ||</l></lg> 
</p> 
<p><lg><l>sahasramekaṃ gurave sahasraṃ paramātmane |</l> 
<l>sahasramātmane caivamarpayāmi kṛtaṃ japam ||</l></lg> iti | 
<br/>tathā nāḍīsaṃcāraṇadaśāyāṃ vāyoḥ saṃcaraṇe pṛthivyādīni tattvāni 
<br/>varṇaviśeṣavaśātpuruṣārthābhilāṣukaiḥ puruṣairavagantavyāni | taduktama- 
<br/>bhiyuktaiḥ -- 
</p> 
<p><lg><l>sārdhaṃ ghaṭīdvayaṃ nāḍyorekaikārkodayādvahet |</l> 
<l>araghaṭṭaghaṭībhrāntinyāyo nāḍyoḥ punaḥ punaḥ ||</l></lg> 
</p> 
<p><lg><l>śatāni tatra jāyante niśvāsocchvāsayornava |</l> 
<l>khakhaṣaṭkadvikaiḥ saṃkhyāhorātre sakale punaḥ ||</l></lg> 
</p> 
<p><lg><l>ṣaṭtriṃśadguruvarṇānāṃ yā velā bhaṇane bhavet |</l> 
<pb n="379"> 
<l>sā velā maruto nāḍyantare saṃcarato bhavet ||</l></lg> 
</p> 
<p><lg><l>pratyekaṃ pañca tattvāni nāḍyośca vahamānayoḥ |</l> 
<l>vahantyaharniśaṃ tāni jñātavyāni yatātmabhiḥ ||</l></lg> 
</p> 
<p><lg><l>ūrdhvaṃ vahniradhastoyaṃ tiraścīnaḥ samīraṇaḥ |</l> 
<l>bhūmimardhapuṭe vyoma sarvagaṃ pravahetpunaḥ ||</l></lg> 
</p> 
<p><lg><l>vāyorvahnerapāṃ pṛthvyā vyomnastattvaṃ vahetkramāt |</l> 
<l>vahantyorubhayornāḍyorjñātavyoyaṃ kramaḥ sadā ||</l></lg> 
</p> 
<p><lg><l>pṛthvyāḥ palāni pañcāśaccatvāriṃśattathāmbhasaḥ |</l> 
<l>agnestriṃśatpunarvāyorviṃśatirnabhaso daśa ||</l></lg> 
</p> 
<p><lg><l>pravāhakālasaṃkhyeyaṃ hetustatra pradarśyate |</l> 
<l>pṛthvī pañcaguṇā toyaṃ caturguṇamathānalaḥ ||</l></lg> 
</p> 
<p><lg><l>triguṇo dviguṇo vāyurviyadekaguṇaṃ bhavet |</l> 
<l>guṇaṃ prati daśa palānyurvyāṃ pañcāśadityataḥ ||</l></lg> 
</p> 
<p><lg><l>ekaikahānistoyādestathā pañca guṇāḥ kṣiteḥ |</l> 
<l>gandho rasaśca rūpaṃ ca sparśaḥ śabdaḥ kramādamī ||</l></lg> 
</p> 
<p><lg><l>tattvābhyāṃ bhūjalābhyāṃ syācchāntiḥ kārye phalonnatiḥ |</l> 
<pb n="380"> 
<l>dīptāsthirāvyūhavṛttistejovāyvambareṣu ca ||</l></lg> 
</p> 
<p><lg><l>pṛthvyaptejomarudvyomatattvānāṃ cihnamucyate |</l> 
<l>ādye sthairyaṃ svacittasya śaitye kāmodbhavo bhavet ||</l></lg> 
</p> 
<p><lg><l>tṛtīye kopasaṃtāpau caturthe cañcalātmatā |</l> 
<l>pañcame śūnyataiva syādatha vādharmavāsanā ||</l></lg> 
</p> 
<p><lg><l>śrutyoraṅguṣṭhakau madhyāṅgulyau nāsāpuṭadvaye |</l> 
<l>sṛkkiṇyoḥ prāntyakopāntyāṅgulī śeṣe dṛgantayoḥ ||</l></lg> 
</p> 
<p><lg><l>nyasyāntaḥsthapṛthivyāditattvajñānaṃ bhavetkramāt |</l> 
<l>pītaśvetāruṇaśyāmairbindubhirnirupādhi kham ||</l></lg> ityādinā | 
<br/>yathāvadvāyutattvamavagamya tanniyamane vidhīyamāne vivekajñānāva- 
<pb n="381"> 
<br/>raṇakarmakṣayo bhavati | tapo na paraṃ prāṇāyāmāditi | 
</p> 
<p><lg><l>dahyante dhmāyamānānāṃ dhātūnāṃ hi yathā malāḥ |</l> 
<l>prāṇāyāmaistu dahyante tadvadindriyajā malāḥ ||</l></lg> iti ca | 
</p> 
<p>tadevaṃ yamādibhiḥ saṃskṛtamanaskasya yoginaḥ saṃyamāya pratyāhāraḥ 
<br/>kartavyaḥ | cakṣurādīnāmindriyāṇāṃ pratiniyatarañjanīyakopanīyamoha- 
<br/>nīyapravaṇatvaprahāṇenāvikṛtasvarūpapravaṇacittānukāraḥ pratyāhāraḥ | 
<br/>indriyāṇi viṣayebhyaḥ pratīpamāhriyantesminniti vyutpatteḥ | nanu tadā 
<br/>cittamabhiniviśate nendriyāṇi | teṣāṃ bāhyaviṣayatvena tatra sāmarthyā- 
<br/>bhāvāt | ataḥ kathaṃ cittānukāraḥ | addhā | ata eva vastutastasyā- 
<br/>saṃbhavamabhisaṃdhāya sādṛśyārthamivaśabdaṃ cakāra sūtrakāraḥ -- svaviṣayā- 
<br/>saṃprayoge cittasvarūpānukāra ivendriyāṇāṃ pratyāhāraḥ (pāta. yo. 
<br/>sū. 2 | 54) iti | sādṛśyaṃ ca cittānukāranimittaṃ viṣayāsaṃprayogaḥ | 
<br/>yadā cittaṃ nirudhyate tadā cakṣurādīnāṃ nirodhe prayatnāntaraṃ nāpekṣa- 
<pb n="382"> 
<br/>ṇīyam | yathā madhukararājaṃ madhumakṣikā anuvartante tathendriyāṇi 
<br/>cittamiti | taduktaṃ viṣṇupurāṇe -- 
</p> 
<p><lg><l>śabdādiṣvanuraktāni nigṛhyākṣāṇi yogavit |</l> 
<l>kuryāccittānukārīṇi pratyāhāraparāyaṇaḥ ||</l></lg> 
</p> 
<p><lg><l>vaśyatā paramā tena jāyateticalātmanām |</l> 
<l>indriyāṇāmavaśyaistairna yogī yogasādhakaḥ ||</l></lg> (vi. pu. 6 | 7 | 43, 44) iti | 
</p> 
<p>nābhicakrahṛdayapuṇḍarīkanāsāgrādāvādhyātmike hiraṇyagarbhavāsa- 
<br/>vaprajāpatiprabhṛtike bāhye vā deśe cittasya viṣayāntaraparihāreṇa 
<br/>sthirīkaraṇaṃ dhāraṇā | tadāha -- deśabandhaścittasya dhāraṇā (pāta. yo. 
<br/>sū. 3 | 1) iti | paurāṇikāśca -- 
</p> 
<p><lg><l>prāṇāyāmena pavanaṃ pratyāhāreṇa cendriyam |</l> 
<pb n="383"> 
<l>vaśīkṛtya tataḥ kuryāccittasthānaṃ śubhāśraye ||</l></lg> (vi. pu. 6 | 7 | 45) iti | 
</p> 
<p>tasmindeśe dhyeyāvalambanasya pratyayasya visadṛśapratyayaprahāṇena 
<br/>pravāho dhyānam | taduktaṃ -- tatra pratyayaikatānatā dhyānam (pāta. yo. 
<br/>sū. 3 | 2) iti | anyairapyuktam -- 
</p> 
<p><lg><l>tadrūpapratyayaikāgryā saṃtatiścānyanispṛhā |</l> 
<l>taddhyānaṃ prathamairaṅgaiḥ ṣaḍbhirniṣpādyate nṛpa ||</l></lg> (vi. pu. 6 | 7 | 89) iti | 
<br/>prasaṅgāccaramamaṅgaṃ prāgeva (da. 15 paṃ. 147) pratyapīpadāma | 
</p> 
<p>tadanena yogāṅgānuṣṭhānenādaranairantaryadīrghakālasevitena samādhipra- 
<br/>tipakṣakleśaprakṣayebhyāsavairāgyavaśānmadhumatyādisiddhilābho bhavati | 
</p> 
<p>atha kimevamakasmādasmānativikaṭābhiratyantāprasiddhābhiḥ karṇāṭa- 
<pb n="384"> 
<br/>gauḍalāṭabhāṣābhirbhīṣayate bhavān | na hi vayaṃ bhavantaṃ bhīṣayāmahe | 
<br/>kiṃ tu madhumatyādipadārthavyutpādanena toṣayāmaḥ | tataścākutobhayena 
<br/>bhavatā śrūyatāmavadhānena | tatra madhumatī nāmābhyāsavairāgyādivaśā- 
<br/>dapāstarajastamoleśasukhaprakāśamayasattvabhāvanayānavadyavaiśāradyavi- 
<br/>dyotanarūpaṛtaṃbharaprajñākhyā samādhisiddhiḥ | taduktam -- ṛtaṃbharā tatra 
<br/>prajñā (pāta. yo. sū. 1 | 48) iti | ṛtaṃ satyaṃ bibharti kadācidapi 
<br/>na viparyayeṇācchādyate | tatra sthitau dārḍhye sati dvitīyasya yoginaḥ 
<br/>sā prajñā bhavatītyathaḥ | catvāraḥ khalu yoginaḥ prasiddhāḥ prāthamaka- 
<br/>lpiko madhubhūmikaḥ prajñājyotiratikrāntabhāvanīyaśceti | tatrābhyāsī 
<br/>pravṛttamātrajyotiḥ prathamaḥ | na tvanena paracittādigocarajñānarūpaṃ 
<br/>jyotirvaśīkṛtamityuktaṃ bhavati | ṛtaṃbharaprajño dvitīyaḥ | bhūtendriya- 
<br/>jayī tṛtīyaḥ | paravairāgyasaṃpannaścaturthaḥ | manojavitvādayo madhupra- 
<br/>tīkasiddhayaḥ | taduktaṃ -- manojavitvaṃ vikaraṇabhāvaḥ pradhānajayaśca (pāta. 
<br/>yo. sū. 3 | 48) iti | manojavitvaṃ nāma kāyasya manovadanuttamo 
<br/>gatilābhaḥ | vikaraṇabhāvaḥ kāyanirapekṣāṇāmindriyāṇāmabhimatade- 
<pb n="385"> 
<br/>śakālaviṣayāpekṣavṛttilābhaḥ | pradhānajayaḥ prakṛtivikāreṣu sarveṣu 
<br/>vaśitvam | etāśca siddhayaḥ karaṇapañcakarūpajayāttṛtīyasya yoginaḥ 
<br/>prādurbhavanti | yathā madhuna ekadeśopi svadate tathā pratyekameva tāḥ 
<br/>siddhayaḥ svadanta iti madhupratīkāḥ | sarvabhāvādhiṣṭhātṛtvādirūpā 
<br/>viśokā siddhiḥ | tadāha -- sattvapuruṣānyatākhyātimātrasya sarvabhāvā- 
<br/>ghiṣṭhātṛtvaṃ sarvajñatvaṃ ca (pāta. yo. sū. 3 | 49) iti | sarveṣāṃ 
<br/>vyavasāyāvyavasāyātmakānāṃ guṇapariṇāmarūpāṇāṃ bhāvānāṃ svāmi- 
<br/>vadākramaṇaṃ sarvabhāvādhiṣṭhātṛtvam | teṣāmeva śāntoditāvyapadeśya- 
<pb n="386"> 
<br/>dharmitvena sthitānāṃ vivekajñānaṃ sarvajñātṛtvam | taduktaṃ -- viśokā vā 
<br/>jyotiṣmatī (pāta. yo. sū. 1 | 36) iti | sarvavṛttipratyastamaye paraṃ 
<br/>vairāgyamāśritasya jātyādibījānāṃ kleśānāṃ nirodhasamartho nirbījaḥ 
<br/>samādhirasaṃprajñātapadavedanīyaḥ saṃskāraśeṣatāvyapadeśyaścittasyāva- 
<br/>sthāviśeṣaḥ | taduktaṃ -- virāmapratyayābhyāsapūrvaḥ saṃskāraśeṣonyaḥ 
<br/>(pāta. yo. sū. 1 | 18) iti | evaṃ ca sarvato virajyamānasya tasya 
<br/>puruṣadhaureyasya kleśabījāni nirdagdhaśālibījakalpāni prasavasāma- 
<br/>rthyavidhurāṇi manasā sārdhaṃ pratyastaṃ gacchanti | 
</p> 
<p>tadeteṣu pralīneṣu nirupaplavavivekakhyātiparipākavaśātkāryakāra- 
<br/>ṇātmakānāṃ pradhāne layaḥ citiśaktiḥ svarūpapratiṣṭhā punarbuddhisattvā- 
<br/>bhisaṃbandhavidhurā vā kaivalyaṃ labhata iti siddham | dvayī ca muktiruktā 
<pb n="387"> 
<br/>patañjalinā -- puruṣārthaśūnyānāṃ guṇānāṃ pratiprasavaḥ kaivalyaṃ svarūpa- 
<br/>pratiṣṭhā vā citiśaktiḥ (pāta. yo. sū. 4 | 34) iti | na cāsmi- 
<br/>nsatyapi kasmānna jāyate janturiti vaditavyam | kāraṇābhāvātkā- 
<br/>ryābhāva iti pramāṇasiddhārthe niyogānuyogayorayogāt | aparathā 
<br/>kāraṇābhāvepi kāryasaṃbhave maṇivedhādayondhādibhyo bhaveyuḥ | tathā 
<br/>cānupapannārthatāyāmābhāṇako laukika upapannārtho bhavet | tathā ca 
<br/>śrutiḥ -- andho maṇimavindat | tamanaṅgulirāvayat | agrīvaḥ pratyamu- 
<br/>ñcat | tamajihvā asaścata (tai0 ā0 1 | 11 | 5) | avindadavidhyata | 
<br/>āvayadgṛhītavān | pratyamuñcatpinaddhavān | asaścatābhyapūjayatstuta- 
<pb n="388"> 
<br/>vāniti yāvat | evaṃ ca cikitsāśāstravadyogaśāstraṃ caturvyūham | 
<br/>yathā cikitsāśāstraṃ rogo rogaheturārogyaṃ bheṣajamiti tathedamapi 
<br/>saṃsāraḥ saṃsāraheturmokṣo mokṣopāya iti | tatra duḥkhamayaḥ saṃsāro 
<br/>heyaḥ | pradhānapuruṣayoḥ saṃyogo heyabhogahetuḥ | tasyātyantikī 
<br/>nivṛttirhānam | tadupāyaḥ samyagdarśanam | evamanyadapi śāstraṃ 
<br/>yathāsaṃbhavaṃ caturvyūhamūhanīyamiti sarvamavadātam | 
</p> 
<p>iti śrīmatsāyaṇamādhavīye sarvadarśanasaṃgrahe pātañjaladarśanam || 
<pb n="389"> 
<h1>atha śāṃkaradarśanam || 16 ||</h1> 
</p> 
<p>soyaṃ pariṇāmavādaḥ prāmāṇikagarhaṇamarhati | na hyacetanaṃ pradhānaṃ 
<br/>cetanānadhiṣṭhitaṃ pravartate | suvarṇādau rucakādyupādāne hemakārādice- 
<br/>tanādhiṣṭhānopalambhena nityatvasādhakakṛtakatvavatsukhaduḥkhamohātma- 
<br/>nānvitatvādeḥ sādhanasya sādhyaviparyayavyāptatayā viruddhatvāt | 
<br/>svarūpāsiddhatvācca | āntarāḥ khalvamī sukhaduḥkhamohā bāhyebhyaśca- 
<br/>ndanādibhyo vibhinnapratyayavedanīyebhyo vyatiriktā adhyakṣamīkṣyante | 
<br/>yadyamī sukhādisvabhāvā bhaveyustadā hemantepi candanaḥ sukhaḥ syāt | 
<br/>na hi candanaḥ kadācidacandanaḥ | tathā nidāgheṣvapi kuṅkumapaṅkaḥ sukho 
<br/>bhavet | na hyasau kadācidakuṅkumapaṅka iti | evaṃ kaṇṭakaḥ kramelakasyeva 
<pb n="390"> 
<br/>manuṣyādīnāmapi prāṇabhṛtāṃ sukhaḥ syāt | na hyasau kāṃścitpratyeva 
<br/>kaṇṭaka iti | tasmāccandanakuṅkumādayo viśeṣāḥ kālaviśeṣādyape- 
<br/>kṣayā sukhādihetavo na tu sukhādisvabhāvā iti ramaṇīyam | tasmā- 
<br/>ddheturasiddha iti siddham | 
</p> 
<p>nāpi śrutiḥ pradhānakāraṇatvavāde pramāṇam | yataḥ -- yadagne rohi- 
<br/>taṃṃ rūpaṃ tejasastadrūpaṃ yacchuklaṃ tadapāṃ yatkṛṣṇaṃ tadannasya (chā0 6 | 4 | 1) 
<br/>iti cchāndogyaśākhāyāṃ tejobannātmikāyāḥ prakṛterlohitaśukla- 
<br/>kṛṣṇarūpāṇi samāmnātāni tānyevātra pratyabhijñāyante | tatra śrauta- 
<br/>pratyabhijñāyāḥ prābalyāllohitādiśabdānāṃ mukhyārthasaṃbhavācca tejoba- 
<br/>nnātmikā jarāyujāṇḍajasvedajodbhijjacatuṣṭayasya bhūtagrāmasya prakṛti- 
<pb n="391"> 
<br/>ravasīyate | yadyapi tejobannānāṃ prakṛterjātatvena yogavṛttyā na jāyata 
<br/>ityajatvaṃ na sidhyati tathāpi rūḍhivṛttyāvagatamajātvamuktaprakṛtau 
<br/>sukhāṃvabodhāya prakalpyate | yathā asau vādityo devamadhu (chā. 3 | 1 | 1) 
<br/>ityādivākyenādityasya madhutvaṃ parikalpyate tathā tejobannātmikā 
<br/>prakṛtirevājeti | atojāmekāmityādikā śrutirapi na pradhānaprati- 
<br/>pādikā | 
</p> 
<p>yadavādi nidarśanaṃ pūrvavādinā kṣīrādikamacetanaṃ cetanānadhiṣṭhi- 
<br/>tameva vatsavivṛddhyarthaṃ pravartata iti | naitadramaṇīyam | buddhiviśeṣaśā- 
<br/>linaḥ parameśvarasya tatrāpyadhiṣṭhātṛtvābhyupagamāt | na ca parameśva- 
<br/>rasya karuṇayā pravṛttyaṅgīkāre prāguktavikalpāvasaraḥ | sṛṣṭeḥ prāk 
<pb n="392"> 
<br/>prāṇināṃ duḥkhasaṃbandhāsaṃbhavepi tannidānādṛṣṭasaṃbandhasaṃbhavena tatprahā- 
<br/>ṇecchayā pravṛttyupapatteḥ | kiṃ ca puruṣārthaprayuktā pradhānapravṛttirityuktaṃ 
<br/>tadvivektavyam | kiṃ pradhānaṃ kevalaṃ bhogārthaṃ pravartate kiṃ vā kevalamo- 
<br/>kṣārthamāhosvidubhayārtham | na tāvadādyaḥ kalpovakalpate | anā- 
<br/>dheyātiśayasya kūṭasthanityasya puruṣasya tāttvikabhogāsaṃbhavāt | ani- 
<br/>rmokṣaprasaṅgācca | yena hi prayojanena pradhānaṃ pravartitaṃ tadanena vidhātavyam | 
<br/>bhogena caitatpravartitamiti tameva vidadhyānna mokṣamiti | nāpi dvitīyaḥ | 
<br/>ciddhātornityaśuddhabuddhamuktasvabhāvatayā karmānubhavavāsanānāmasaṃbha- 
<br/>vena pradhānapravṛtteḥ prāgapi muktatayā tadarthaṃ pravṛttyanupapatteḥ | śabdādyupa- 
<br/>bhogārthamapravṛttatvena pradhānasya tadajanakatvaprasaṅgācca | nāpi tṛtīyaḥ | 
<br/>prāguktadūṣaṇalaṅghanālaṅghitatvāt | pravṛttisvabhāvāyāḥ prakṛteraudāsī- 
<br/>nyāyogācca | nanu sattvapuruṣānyatākhyātiḥ puruṣārthaḥ | tasyāṃ jātāyāṃ 
<br/>sā nivartate kṛtakāryatvāditi cet -- tadasamañjasam | acetanāyāḥ 
<br/>prakṛtervicārya kāryakāritvāyogāt | yatheyaṃ kṛtepi śabdādyupalambhe 
<br/>tadarthaṃ punaḥ pravartata evamatrāpi punaḥ pravarteta | svabhāvasyānapāyāt | 
<pb n="393"> 
<br/>kiṃ ca sā prakṛtirvivekakhyātivaśāducchidyate na vā | ucchede 
<br/>sarvasya saṃprati saṃsārostamiyāt | anucchede na kasyacinmokṣaḥ | 
<br/>nanu pradhānābhedepi tattatpuruṣāvivekakhyātilakṣaṇāvidyāsadasattvani- 
<br/>bandhanau bandhamokṣāvupapadyeyātāmiti cet -- hanta tarhi kṛtaṃ prakṛtyā | 
<br/>avidyāsadasadbhāvābhyāmeva tadupapatteḥ | nanvavidyāpakṣepyeṣa doṣaḥ 
<br/>prāduḥṣyāditi cet -- tadetatpratyavasthānamasthāne | na hi vayaṃ pradhāna- 
<br/>vadavidyāṃ sarveṣu jīveṣvekāmācakṣmahe yenaivamupālabhyemahi | api 
<br/>tviyaṃ pratijīvaṃ bhidyate | tena yasyaiva jīvasya vidyotpadyate tasyaivā- 
<br/>vidyā samucchidyate nānyasya | bhinnāyatanayostayorvirodhābhāvāt | 
<br/>ato na samastasaṃsārocchedaprasaṅgadoṣaḥ | tasmātpariṇāmaḥ paritya- 
<br/>ktavyaḥ | svīkartavyaśca vivartavādaḥ | nanu jīvajaḍayoḥ sārūpyābhā- 
<br/>vena cidvivartatvaṃ prapañcasya na saṃparipadyata iti prāgavādiṣmeti cet -- 
<br/>naitatsādhu | na hi sārūpyanibandhanāḥ sarve vibhramā iti vyāptirasti | 
<br/>asarūpādapi kāmādeḥ kāntāliṅganādiṣviva svapnavibhramasyopala- 
<br/>mbhāt | kiṃ ca kādācitke vibhrame sārūpyāpekṣā nānādyavidyāniba- 
<br/>ndhane prapañce | tadavocadācāryavācaspatiḥ -- 
</p> 
<p><lg><l>vivartastu prapañcoyaṃ brahmaṇo'pariṇāminaḥ |</l> 
<l>anādivāsanodbhūto na sārūpyamapekṣate ||</l></lg> iti | 
<br/>tadetatsarvaṃ vedāntaśāstrapariśramaśālināṃ sugamaṃ sughaṭaṃ ca | 
<pb n="394"> 
</p> 
<p>tacca vedāntaśāstraṃ caturlakṣaṇam | bhagavatā bādarāyaṇena praṇītasya 
<br/>vedāntaśāstrasya pratyagbrahmaikyaṃ viṣaya iti śaṃkarācāryāḥ pratyapīpa- 
<br/>dan | tatra prathame samanvayādhyāye sarveṣāṃ vedāntānāṃ brahmaṇi tātpa- 
<br/>ryeṇa paryavasānam | dvitīye'virodhādhyāye sāṃkhyāditarkavirodhani- 
<br/>rākaraṇam | tṛtīye sādhanādhyāye brahmavidyāsādhanam | caturthe phalā- 
<br/>dhyāye vidyāphalam | tatra pratyadhyāyaṃ pādacatuṣṭayam | tatra prathamasyā- 
<br/>dhyāyasya prathame pāde spaṣṭabrahmaliṅgaṃ vākyajātaṃ mīmāṃsyate | dvitī- 
<br/>ye'spaṣṭabrahmaliṅgamupāsyaviṣayam | tṛtīye tādṛśaṃ jñeyaviṣayam | catu- 
<br/>rthe'vyaktājāpadādi saṃdigdhaṃ padajātamiti | avirodhasya dvitīyasya 
<br/>prathame sāṃkhyayogakaṇādādismṛtivirodhaparihāraḥ | dvitīye sāṃkhyā- 
<br/>dimatānāṃ duṣṭatvam | tṛtīye pañcamahābhūtaśrutīnāṃ jīvaśrutīnāṃ ca 
<br/>parasparavirodhaparihāraḥ | caturthe liṅgaśarīraśrutīnāṃ virodhaparihāraḥ | 
<pb n="395"> 
<br/>tṛtīyasya prathame jīvasya paralokagamanāgamanavicārapuraḥsaraṃ vairā- 
<br/>gyam | dvitīye tvaṃpadatatpadārthapariśodhanam | tṛtīye saguṇavidyāsu 
<br/>guṇopasaṃhāraḥ | caturthe nirguṇabrahmavidyāyā bahiraṅgāntaraṅgāśramayajña- 
<br/>śamādisādhanajātam | caturthasya prathame brahmasākṣātkāreṇa jīvataḥ 
<br/>pāpapuṇyakleśavaidhuryalakṣaṇā muktiḥ | dvitīye maraṇotkramaṇaprakāraḥ | 
<br/>tṛtīye saguṇabrahmopāsakasyottaramārgaḥ | caturthe nirguṇasaguṇabrahmavido 
<br/>videhakaivalyabrahmalokāvasthānāni | taditthaṃ brahmavicāraśāstrādhyāya- 
<br/>pādārthasaṃgrahaḥ | 
<pb n="399"> 
</p> 
<p>tatra prathamamadhikaraṇamathāto brahmajijñāsā (bra. sū. 1 | 1 | 1) iti 
<br/>brahmamīmāṃsārambhopapādanaparam | adhikaraṇaṃ ca pañcāvayavaṃ prasi- 
<br/>ddham | te ca viṣayādayaḥ pañcāvayavā nirūpyante | ātmā vāre 
<br/>draṣṭavyaḥ (bṛ. 2 | 4 | 5) ityetadvākyaṃ viṣayaḥ | brahma jijñāsitavyaṃ na 
<br/>veti saṃdehaḥ | jijñāsyatvavyāpakayoḥ saṃdehaprayojanayoḥ saṃbhavāsaṃ- 
<br/>bhavābhyām | 
</p> 
<p>tatra kasyedaṃ jijñāsyatvamavagamyate | ahamanubhavagamyasya śrutiga- 
<br/>myasya vā | nādyaḥ | sarvajanīnenāhamanubhavenedamāspadadehādibhyo 
<br/>vivekenātmanaḥ spaṣṭaṃ pratibhāsamānatvāt | nanu sthūlohaṃ kṛśohami- 
<br/>tyādidehadharmasāmānādhikaraṇyānubhavādadhyastātmabhāvadehālambano- 
<pb n="400"> 
<br/>yamahaṃkāra iti cenna | bālyādyavasthāsu bhinnaparimāṇatayā badarā- 
<br/>malakādivatparasparabhedena śarīrasya pratyabhijñānānupapatteḥ | athocyeta 
<br/>yathā pīlupākapakṣe piṭharapākapakṣe vā kālabhedenaikasminvastuni 
<br/>pākajabhedo yujyate tathaikasmiñśarīrābhidhe vastuni kālabhedena pari- 
<br/>māṇabhedaḥ | ata eva laukikāḥ śarīramātmanaḥ sakāśādabhinnaṃ prati- 
<br/>padyamānāḥ pratyabhijānate ceti | na tadbhadram | maṇimantrauṣadhādyupāya- 
<br/>bhedena bhūmikādhānavannānāvidhāndehānpratipadyamānasyāhamālambanasya 
<br/>bhinnasyātmanaḥ śarīrādbhedena bhāsamānatvāt | ata eva cakṣurādī- 
<br/>nāmapyahamālambanatvamaśakyaśaṅkam | nānyadṛṣṭaṃ smaratyanyaḥ (nyā- 
<br/>kusu. 1 | 15) iti nyāyena cakṣurādau naṣṭepi rūpādipratisaṃdhānā- 
<br/>nupapatteḥ | nāpyantaḥkaraṇasyāhamālambanatvamāstheyam | ayameva bhedo 
<br/>bhedaheturvā yadviruddhadharmādhyāsaḥ kāraṇabhedaśceti nyāyena kartṛkara- 
<br/>ṇabhūtayorātmāntaḥkaraṇayostakṣavāsivatsaṃbhedāsaṃbhavāt | yadyabheda 
<pb n="401"> 
<br/>eva nādriyate tarhi sthūlohaṃ kṛśohaṃ kṛṣṇohamityādi saṃkhyānamu- 
<br/>tsannasaṃkathaṃ syāt | na syāt | evaṃ loke śāstre cobhayathā śabdapra- 
<br/>yogadarśanena mukhyārthatvānupapattau mañcāḥ krośantītyādivadaupacāri- 
<br/>katvenopapatteḥ | na dvitīyaḥ | ahamanubhavagamyasyaiva śrutigamyatvāt | 
<br/>satyaṃ jñānamanantaṃ brahma (tai. 2 | 1 | 1) ityādiśrutibhyo hi brahmāvaga- 
<br/>myate | brahmabhāvaścāhamātmā brahma (bṛ. 2 | 5 | 19) tattvamasi (chā. 
<br/>6 | 8 | 7) ityādiśrutiṣvahaṃpratyayagamyasyaiva bodhyate | tathā ceda- 
<br/>manumānaṃ samasūci | vimatamajijñāsyamasaṃdigdhatvātkaratalāmala- 
<br/>kavat | 
</p> 
<p>tathā phalaṃ na phalabhāvabhīkṣate | puruṣairarthyata iti vyutpattyā 
<br/>niḥśeṣaduḥkhopaśamalakṣitaṃ paramānandaikarasyaṃ ca puruṣārthaśabdasyārthaḥ 
<br/>sakalapuruṣadhaureyaiḥ prepsyate netaratsāṃsārikaṃ sukhajātam | tasyai- 
<pb n="402"> 
<br/>hikasya pāralaukikasya ca sātiśayatayā ca sadṛkṣatayā ca prekṣā- 
<br/>vadbhirarthyamānatvānupapatteḥ | yattatparipanthi duḥkhajātaṃ tajjihāsyate | 
<br/>taccāvidyāparaparyāyasaṃsāra eva | kartṛtvādisakalānarthakaratvādavi- 
<br/>dyāyāḥ | samityekīkaraṇe vartate | saṃbhedādau tathā copalambhāt | 
<br/>tathā cātmānaṃ dehenaikīkṛtya svarganarakamārgayoḥ sarati yena puruṣaḥ sa 
<br/>saṃsāro'vidyāśabdārthaḥ | tannivṛttiḥ phalaṃ phalavatāmabhimatam | tathā 
<br/>kathitam -- 
</p> 
<p><lg><l>avidyāstamayo mokṣaḥ sā ca bandha udāhṛtaḥ |</l></lg> iti | 
</p> 
<p>tacca kāśakuśāvalambanakalpam | ātmayāthātmyānubhavena saha 
<br/>vartamānasya saṃsārasya rūparasavadvirodhābhāvena nivartyanivartakabhāvā- 
<br/>bhāvāt | nanu sahānuvartamāno bodhaḥ saṃsāraṃ mā bādhiṣṭa | sahāva- 
<br/>rtamānastu bodhaḥ prakāśastamovadbādhiṣyata iti cet -- tadetadriktaṃ 
<br/>vacaḥ | ahamanubhavādanyasyātmajñānasya mūṣikaviṣāṇāyamānatvāt | 
<pb n="403"> 
<br/>nanvanyoyamanubhavaḥ pāmarāṇāṃ mā sma bhavannāma | vedā ntavacananicaya- 
<br/>paryālocanakṣamāṇāṃ parīkṣakāṇāṃ saṃbhavatyevetyapi na vaktavyam | abādhi- 
<br/>tānubhavavirodhena vedāntavākyānāṃ grāvaplavanādivākyakalpatvāt | 
<br/>na hyāgamāḥ paraḥśataṃ ghaṭaṃ paṭayitumutsahante | na cādhyayanavidhivyā- 
<br/>kopaḥ | gurumatānusāreṇa huṃphaḍādivākyavajjapamātropayogitvenācā- 
<br/>ryamatānusāreṇa vā yajamānaḥ prastara ityādivākyavatstāvakatvena ve- 
<br/>dāntasiddhāntasyādhyetavyatvasaṃbhavāt | tathā ca prayogaḥ -- vivādāspadaṃ 
<pb n="404"> 
<br/>brahma vicāryapadaṃ na bhavatyaphalatvātkākadantavaditi | tadāhurācāryāḥ -- 
</p> 
<p><lg><l>ahaṃdhiyātmanaḥ siddhestasyaiva brahmabhāvataḥ |</l> 
<l>tajjñānānmuktyabhāvācca jijñāsā nāvakalpate ||</l></lg> iti | 
<br/>na ca bhedenādhyastadehādinivṛttiḥ phalamityaphalatvaheturasiddha iti 
<br/>veditavyam | bhedagraho hi vyāpakanivṛttyā vyāpyanivṛttiriti nyāyena 
<br/>bhedāgrahaparipanthinaṃ bhedasaṃskāramapekṣate | anākalitakaladhautasya 
<br/>śuktiśakale tatsamāropānupalambhāt | saṃskāraśca pramitimākā- 
<br/>ṅkṣati | ananubhūte saṃskārānudayāt | na ca bhrāntirūponubhavastatka- 
<br/>raṇamiti bhaṇitavyam | bhrānterabhrāntipūrvakatvena kvacitpramiterava- 
<br/>śyābhyupagamayitavyatvāt | prayogaśca -- vimatāvātmānātmānau bhedena 
<br/>pramitāvabhedāyogyatvāt | tamaḥprakāśavat | na cātmānātmanorabhe- 
<br/>dāyogyatvalakṣaṇo heturasiddha iti śaṅkanīyam | vikalpāsahatvāt | 
<br/>tathā hi -- anātmātmapariśeṣaḥ syādātmānātmapariśeṣo vā | 
<pb n="405"> 
<br/>ādye muktidaśāyāmiva paridṛśyamānaṃ jagadastamiyāt | dvitīye jaga- 
<br/>dāndhyaṃ prasajyeta | tamaḥprakāśavadviruddhasvabhāvatvācca dṛgdṛśyayorātmā- 
<br/>nātmanorabhedāyogyatvamavadheyam | tataścārthādhyāsānupapattau tatpūrva- 
<br/>kasya jñānādhyāsasyāsaṃbhavena brahmaṇo vicāryatvāsaṃbhavādvicārā- 
<br/>tmikā caturlakṣaṇaśārīrakamīmāṃsā nārambhaṇīyeti pūrvapakṣe prāpte 
<br/>siddhāntobhidhīyate -- 
</p> 
<p>ahaṃpadādhigamyādanyadātmatattvaṃ nāstīti na vaktavyam | nirasta- 
<br/>samastopādhikasyātmatattvasya śrutyādiṣu prasiddhatvāt | na ca teṣā- 
<br/>mupacaritārthatā | upakramopasaṃhārādiṣaḍvidhatātparyaliṅgavattayā tattvaṃ 
<br/>bodhayatāmupacaritārthatvānupapatteḥ | liṅgaṣaṭkaṃ ca pūrvācāryairdarśitam -- 
</p> 
<p><lg><l>upakramopasaṃhārāvabhyāso'pūrvatā phalam |</l> 
<l>arthavādopapattī ca liṅgaṃ tātparyanirṇaye ||</l></lg> iti | 
<pb n="406"> 
<br/>tatra sadeva saumyedamagra āsīdityupakramaḥ | aitadātmyamidaṃ sarvaṃ 
<br/>tatsatyaṃ sa ātmā tattvamasi śvetaketo ityupasaṃhāraḥ | tayorbrahma- 
<br/>viṣayatvenaikyarūpyamekaliṅgam | asakṛttattvamasītyuktirabhyāsaḥ | 
<br/>mānāntarāgamyatvamapūrvatvam | ekavijñānena sarvavijñānaṃ phalam | 
<br/>sṛṣṭisthitipralayapraveśaniyamanāni pañcārthavādāḥ | mṛdādidṛṣṭāntā 
<br/>upapattayaḥ | tasmādetairliṅgairvedāntānāṃ nityaśuddhabuddhamuktasvabhāvabra- 
<br/>hmātmaparatvaṃ niścetavyam | taditthamaupaniṣadasyātmatattvasyāhamanubha- 
<br/>ve'navabhāsamānatvāttasyānubhavasyādhyastātmaviṣayatvaṃ siddham | 
<pb n="407"> 
</p> 
<p>kaṇabhakṣākṣacaraṇādikakṣīkṛtasyātmano bhānābhāvādahamanubhavasyā- 
<br/>dhyastātmaviṣayatvameṣitavyam | na tāvadahamanubhavaḥ sarvagatatvamātmano- 
<br/>vagamayitumīṣṭe | ahamihāsmi sadane jānāna iti prādeśikatvagraha- 
<br/>ṇāt | na cedaṃ dehasya prādeśikatvaṃ pratibhāsata iti veditavyam | 
<br/>ahamityullekhāyogāt | nanu yathā rājñaḥ sarvaprayojanavidhātari bhṛtye 
<br/>mamātmā bhadrasena ityupacārastadvadātmavacanasyāhaṃśabdasya deha upacāra 
<br/>iti cet -- maivaṃ vocaḥ | upacaritātmabhāvasya dehādeḥ svasamānākṛ- 
<pb n="408"> 
<br/>tiśilāputrakādivajjñātṛtvāyogāt | na ca jñātṛtvamapyupacaritam | 
<br/>prayoktuḥ svapratipattiprakāśake prayoge pratipattṛtvopacārānupapatteḥ | 
<br/>atha dehadharmaḥ prādeśikatvamātmanyupacaryeta tadā dehātmanorbhedena 
<br/>bhavitavyam | prasiddhabhede māṇavake siṃhaśabdavatsāṃpratikagauṇatve 
<br/>tirohitabhedena sārṣapādau rase tailaśabdavannirūḍhagauṇatve vā gauṇa- 
<br/>mukhyayorbhedādhyavasāyasya niyatatvāt | atha mama śarīramiti bheda- 
<br/>bhānasaṃbhavādgauṇatvaṃ manyethāstadayuktam | ahaṃśabdārthasya dehādibhyo 
<br/>niṣkṛṣyāsādhāraṇadharmavattvena pratibhāsamānatvābhāvāt | aparathā 
<pb n="409"> 
<br/>lokāyatikamataṃ nodayamāsādayet | mama śarīramityuktistu rāhoḥ 
<br/>śira itivadaupacārikī | mama śarīramiti bruvāṇenāpi kastvamiti 
<br/>pṛṣṭena vakṣasthalanyastahastena śṛṅgagrāhikayāyamahamiti prativacanasya 
<br/>dīyamānatvena dehātmapratyayasya sakalānubhavasiddhatvāt | taduktam -- 
</p> 
<p><lg><l>dehātmapratyayo yadvatpramāṇatvena kalpitaḥ |</l> 
<l>laukikaṃ tadvadevedaṃ pramāṇaṃ tvātmaniścayāt ||</l></lg> iti | 
<br/>tathā ca vyāpakasya bhedabhānasya nivṛttervyāpyasya gauṇatvasya nivṛtti- 
<br/>riti niravadyam | 
</p> 
<p>nanvabhijñayā bhedasiddhirmā saṃbhūnnāma | pratyabhijñayā tu sohami- 
<br/>tyevaṃrūpayā tatsiddhiḥ saṃbhaviṣyatīti cenna | vikalpāsahatvāt | 
<br/>kimiyaṃ pratyabhijñā pāmarāṇāṃ syātparīkṣakāṇāṃ vā | nādyaḥ | dehavya- 
<br/>tiriktātmaikyamavagāhamānāyāḥ pratyabhijñāyā anudayāt | pratyuta 
<br/>śyāmasya lauhityavatkāraṇaviśeṣādalpasyāpi mahāparimāṇatvamavi- 
<pb n="410"> 
<br/>ruddhamanubhavatāṃ taddeha eva tasyāḥ saṃbhavācca | na dvitīyaḥ | vyavahā- 
<br/>rasamaye pāmarasāmyānatirekāt | aparokṣabhramasya parokṣajñānavinā- 
<br/>śyatvānupapatteśca | yaduktaṃ bhagavatā bhāṣyakāreṇa -- paśvādibhiścāvi- 
<br/>śeṣāt (bra. sū. 1 | 1 | 1 bhā.) iti | bhāmatīkārairapyuktaṃ śāstraci- 
<br/>ntakāḥ khalvevaṃ vicārayanti na pratipattāra iti | tathā cātmagoca- 
<br/>rasyādhyāsātmarūpatvaṃ sustham | 
</p> 
<p>na cārhatamatānusāreṇāhaṃpratyayaprāmāṇyāyātmano dehaparimāṇa- 
<pb n="411"> 
<br/>tvamaṅgīkaraṇīyamiti sāṃpratam | madhyamaparimāṇasya sāvayavatvena 
<br/>dehādivadanityatve kṛtahānākṛtābhyāgamaprasaṅgāt | athaitaddoṣapari- 
<br/>jihīrṣayāvayavasamudāya ātmetyabhyupagamyeta tadā vaktavyam | kiṃ 
<br/>pratyekamavayavānāṃ caitanyaṃ saṃghātasya vā | nādyaḥ | bahūnāṃ cetanānā- 
<br/>mahamahamikayā pradhānabhāvamanubhavatāmaikamatyābhāvena samasamayaṃ viru- 
<br/>ddhadikkriyatayāśa rīrasyāpi viśaraṇaniṣkriyatvayoranyatarāpātāt | 
<br/>dvitīyepi saṃghātāpattiḥ kiṃ śarīropādhikī svābhāvikī yādṛ- 
<br/>cchikī vā | nādyaḥ | ekasminnavayave chinne cidātmanopyavayava- 
<br/>śchinna ityacetanatvāpātāt | na dvitīyaḥ | anekeṣāmavayavānāma- 
<br/>nyonyasāhityaniyamādarśanāt | na tṛtīyaḥ | saṃśleṣavadviśleṣasyāpi 
<br/>yādṛcchikatvena sukhena vasatāmakasmādacetanatvaprasaṅgāt | 
<pb n="412"> 
</p> 
<p>na cāṇuparimāṇatvamātmanaḥ śaṅkanīyam | sthūlohaṃ dīrghohamiti 
<br/>pratyayānupapatteḥ | 
</p> 
<p>na ca vijñānātmabhāṣiṇāṃ naiṣa doṣaḥ | viśuddhasāvayavatvābhāvā- 
<br/>diti gaṇanīyam | yaḥ suṣuptaḥ sohaṃ jāgarmīti sthiragocarasyāhamu- 
<br/>llekhasya kṣaṇabhāṅgivijñānagocaratve atasmiṃstadbuddhirūpamithyādhyāsasya 
<br/>tadavasthānāt | tadanena kṛśohaṃ kṛṣṇohamityādīnāṃ prakhyānānāṃ buddhyā 
<br/>sarūpatākhyānenaupacārikatvaṃ pratyākhyātam | tadvyāpakabhedabhānāsaṃbha- 
<pb n="413"> 
<br/>vasya prāgeva prapañcitatvāt | tathā ca prayogaḥ -- vimataṃ śāstraṃ viṣaya- 
<br/>prayojanasahitamāvidyakabandhanivartakatvātsuptotthitabodhavat | yathā 
<br/>svapnāvasthāyāṃ māyāparikalpitayoṣādikṛtabandhanivartakasya supto- 
<br/>tthitabodhasya mandiramadhye sukhena śayyāyāmavatiṣṭhamāno deho viṣayaḥ | 
<br/>tasya suptabodhenāniścayāt | svapnamāyāvijṛmbhitānarthanivṛttiḥ prayo- 
<br/>janam | evaṃ mananādijanyaparokṣajñānadvāreṇādhyāsikakartṛtvabhoktṛtvā- 
<br/>dyanarthaniṣedhakasya śāstrasya saccidānandaikarasaṃ pratyagātmabhūtaṃ brahma 
<br/>viṣayaḥ | tasyāhamanubhavenāniścayāt | adhyāsanivṛttiḥ prayojanam | 
<br/>tathā cāphalatvāditi heturasiddha iti siddham | taduktam -- 
</p> 
<p><lg><l>śrutigamyātmatattvaṃ tu nāhaṃbuddhyāvagamyate |</l> 
<l>api khe kāmato mohā nātmanyastaviparyaye ||</l></lg> iti | 
<br/>itoyamasaṃdigdhatvāditi heturapyasiddha iti siddham | 
</p> 
<p>yadyapi sarvaḥ prāṇī pratyagātmāstitvaṃ pratyetyahamasmīti | na hi 
<br/>kaścidapi nāhamasmīti vipratipadyate | pratyagātmaiva brahma | tattvamasi 
<br/>(chā. 6 | 8 | 7) iti sāmānādhikaraṇyāt | tasmādātmatattvamasaṃdigdhaṃ 
<br/>siddham | tathāpi dharmaṃ prati vipratipannā bahuvidhā iti nyāyena 
<br/>viśeṣapratipattirupapadyata eva | tathā hi | caitanyaviśiṣṭaṃ dehamātmeti 
<br/>lokāyatā manyante | indriyāṇyātmetyanye | antaḥkaraṇamātmetyapare | 
<pb n="414"> 
<br/>kṣaṇabhaṅguraṃ saṃtanyamānaṃ vijñānamātmeti bauddhā budhyante | dehaparimāṇa 
<br/>ātmeti jainā jināḥ pratijānate | kartṛtvādiviśiṣṭaḥ parameśva- 
<br/>rādbhinno jīvātmeti naiyāyikādayo varṇayanti | dravyabodhasvabhāva- 
<br/>mātmetyācāryāḥ paricakṣate | bhoktaiva kevalaṃ na karteti sāṃkhyāḥ 
<br/>saṃgirante | cidrūpaḥ kartṛtvādirahitaḥ parasmādabhinnaḥ pratyagātme -- 
<br/>tyaupaniṣadā bhāṣante | evaṃ prasiddhe dharmiṇi viśeṣato vipratipattau 
<br/>tadviśeṣasaṃśayo yujyate | tathā ca saṃdehasaṃbhavājjijñāsyatvaṃ brahmaṇaḥ 
<br/>siddham | taditthaṃ brahmaṇo vicāryatvasaṃbhavena tadvicārātmakaṃ brahmamī- 
<br/>māṃsāśāstramārambhaṇīyamiti yuktam | janmādyasya yataḥ (bra. sū. 1 | 1 | 2) 
<br/>ityādisarvasya śāstrasyaitadvicārāpekṣatvācchāstraprathamādhyāyasaṃgatami- 
<br/>damadhikaraṇam | 
</p> 
<p>nanvitthaṃbhūte brahmaṇi kiṃ pramāṇaṃ pratyakṣamanumānamāgamo vā | na ka- 
<br/>dācittatra pratyakṣaṃ kramate | atīndriyatvāt | nāpyanumānam | vyāptasya 
<br/>liṅgasyābhāvāt | nāpyāgamaḥ | yato vāco nivartante (tai. 2 | 4 | 1) 
<br/>iti śrutyaivāgamagamyatvaniṣedhāt | upamānādikamaśakyaśaṅkam | 
<br/>niyataviṣayatvāt | tasmādbrahmaṇi pramāṇaṃ na saṃbhavatīti cet -- maivaṃ 
<br/>vocaḥ | pratyakṣādyasaṃbhavepyāgamasya sattvāt | yato vāco nivartante 
<br/>iti vāggocaratvaniṣedhātkathametaditi cet -- śrutireva niṣedhati 
<pb n="415"> 
<br/>vedāntavedyatvaṃ brahmaṇaḥ śrutireva vidhatte | na hi vedapratipāditerthenu- 
<br/>papanne vaidikānāṃ buddhiḥ khidyate | api tu tadupapādanamārgameva 
<br/>vicārayati | tasmādubhayamapi pratipādanīyam | viṣayatvaniṣedhakā- 
<br/>ni vākyāni vākyajanyavṛttivyaktasphuraṇalakṣaṇaphalāsaṃbhavavivakṣayā 
<br/>pravṛttāni | viṣayatvabodhakāni tu vṛttijanyāvaraṇabhaṅgalakṣaṇaphala- 
<br/>saṃbhavavivakṣayā | taduktaṃ bhagavadbhiḥ -- 
</p> 
<p><lg><l>anādheyaphalatvena śruterbrahma na gocaraḥ |</l> 
<l>prameyaṃ pramitau tu syādātmākārasamarpaṇāt ||</l></lg> iti | 
</p> 
<p><lg><l>na prakāśyaṃ pramāṇena prakāśo brahmaṇaḥ svayam |</l> 
<l>tajjanyāvṛtibhaṅgatvātprameyamiti gīyate ||</l></lg> iti ca | 
<pb n="416"> 
</p> 
<p>nanu syādeṣa manoratho yadi siddherthe vedasya prāmāṇyaṃ sidhyet | 
<br/>saṃgatigrahaṇāyattatvātprāmāṇyaniścayasya | saṃgatigrahaṇasya ca vṛddha- 
<br/>vyavahārāyattatvāt | vṛddhavyavahārasya ca loke kāryaikaniyatatvāt | 
<br/>na hyasti saṃbhavaḥ śabdānāṃ kāryerthe saṃgatigrahaḥ siddhārthābhidhāya- 
<br/>katvaṃ tatra vā prāmāṇyamiti | na hi turaṅgatve gṛhītasaṃgatikaṃ tura- 
<br/>ṅgapadaṃ gotvamācaṣṭe tatra vā prāmāṇyaṃ bhajate | tasmātkāryagṛhītasaṃ- 
<br/>gatikānāṃ śabdānāṃ kārya eva prāmāṇyam | nanu mukhavikāsādili- 
<br/>ṅgāddharṣahetuṃ prasiddhārthamanumāya yatra śabdasya saṃgatigraho yathā putraste 
<br/>jāta ityādiṣu tatrāvaśyaṃ kāryamantareṇaiva śabdasya siddherthe prāmāṇya- 
<br/>māśrīyata iti cenna | putrajanmavadeva priyāsukhaprasavāderanekasya 
<pb n="417"> 
<br/>harṣahetorupasthīyamānatvena pariśeṣāvadhāraṇānupapatteḥ | putraste jāta 
<br/>ityādiṣu siddhārthapareṣu prayogeṣu dvāraṃ dvāramityādivatkāryādhyāhā- 
<br/>reṇa prayogopapatteśca | śāstratvaprasiddhyā ca na vedāntānāṃ siddhārtha- 
<br/>paratvam | pravṛttinivṛttiparāṇāmeva vākyānāṃ śāstratvaprasiddheḥ | 
<br/>taduktaṃ bhaṭṭācāryaiḥ -- 
</p> 
<p><lg><l>pravṛttirvā nivṛttirvā nityena kṛtakena vā |</l> 
<l>puṃsāṃ yenopadiśyeta tacchāstramabhidhīyate ||</l></lg> iti | 
<br/>na caiteṣāṃ svarūpaparatve prayojanamasti | śrutavedāntārthasyāpi puṃsaḥ 
<br/>sāṃsārikadharmāṇāmanivṛtteḥ | tasmādvedāntānāmapyātmā jñātavya 
<br/>iti samāmnātena vidhinaikavākyatāmāśritya kāryaparataivāśrayaṇī- 
<br/>yeti siddham | tataśca kevalasiddharūpe brahmaṇi vedāntānāṃ prāmāṇyaṃ 
<br/>na sidhyatīti cet | 
</p> 
<p>atra pratividhīyate -- na tāvatsiddhe vyutpattyasiddhiḥ | prāgunnītayā 
<br/>nītyā putraste jāta iti vākyātsiddhaparādapi vyutpattisiddheḥ | na 
<br/>ca pariśeṣāvadhāraṇānupapattiḥ | priyāsukhaprasavāderapi saṃbhavāditi 
<br/>bhaṇitavyam | putrapadāṅkitapaṭapradarśanavatpriyāsukhaprasavādisūcakā- 
<pb n="418"> 
<br/>bhāvāt | putrajanbhaiva tatsūcakamiti cet -- prathamapratītaputrajanmapari- 
<br/>tyāge kāraṇābhāvāt | putrajananasyaivādhikānandahetutvācca | 
</p> 
<p><lg><l>putrotpattivipattibhyāṃ nāparaṃ sukhaduḥkhayoḥ |</l></lg> 
<br/>iti vidyamānatvāt | tathā cācakathaccitsukhācāryaḥ -- 
</p> 
<p><lg><l>dṛṣṭacaitrasutotpattestatpadāṅkitavāsasā |</l> 
<l>vārtāhāreṇa yātasya pariśeṣaviniściteḥ ||</l></lg> (citsu. pṛ. 88) iti | 
<br/>yaduktaṃ siddhārthapareṣu kāryādhyāhāra iti tadayuktam | mukhyārthaviṣa- 
<br/>yatayā siddhepi prayogasiddhāvadhyāhārānupapatteḥ | yaduktaṃ śāstratva- 
<br/>prasiddhyā ca na svarūpaparatvamiti tadapyayuktam | hitaśāsanādapi 
<br/>śāstratvopapatteḥ | na ca prayojanābhāvaḥ | śrutamatavedāntajanyādvi- 
<br/>tīyātmavijñānābhyāsena vidyodaye saṃsāranidānāvidyānivṛttyupala- 
<br/>kṣitabrahmātmatālakṣaṇaparamapuruṣārthasiddheḥ | na cātra vidhiḥ saṃbhavati | 
<br/>vikalpāsahatvāt | tathā hi -- kiṃ śābdajñānaṃ vidheyaṃ kiṃ vā bhāva- 
<br/>nātmakamāhosvitsākṣātkārarūpam | nādyaḥ | viditapadārthasaṃgati- 
<pb n="419"> 
<br/>kasyādhītaśabdanyāyatattvasyāntareṇāpi vidhiṃ śabdādevopapatteḥ | nāpi 
<br/>dvitīyaḥ | bhāvanāyā jñānaprakarṣahetubhāvasyānvayavyatirekasiddhatayā 
<br/>prāptatvenāvidheyatvāt | aprāptaprāpakasyaiva vidhitvāṅgīkārāt | 
<br/>tṛtīye sākṣātkāraḥ kiṃ brahmasvarūpaḥ kiṃ vāntaḥkaraṇapariṇāmabhedaḥ | 
<br/>nādyaḥ | tasya nityatvenāvidheyatvāt | nāpi dvitīyaḥ | ānandasākṣā- 
<br/>tkārarūpatayā phalatvenāvidheyatvāt | tasmājjñātavya ityādīnāma- 
<br/>vidhāyakatvādarhe kṛtyatṛcaśca (pāṇi. sū. 3 | 3 | 169) iti kṛtyapratya- 
<br/>yānāmarhārthe vidhānādarhārthataiva vyākhyeyā | tathā ca sarveṣāṃ vedānta- 
<br/>vākyānāmupakramopasaṃhārādiṣaḍvidhatātparyopetatvānnityaśuddhabuddhamu- 
<br/>ktasvabhāvabrahmātmaparatvamāstheyam | 
</p> 
<p>niṣpradeśe paramāṇau pradeśavṛttitvenābhimatasya saṃyogasya durupapā- 
<pb n="420"> 
<br/>danatayā tannibandhanasya dvyaṇukasyāsiddhau dvyaṇukādikrameṇārambhavā- 
<br/>dāsaṃbhavādacetanāyāḥ prakṛtermahadādirūpeṇa pariṇāmavādāsaṃbhavācca 
<br/>khyātibādhānyathānupapattyānirvacanīyaḥ prapañcaścidvivarta iti siddham | 
<br/>svarūpāparityāgena rūpāntarāpattirvivarta iti satyamithyākhyāva- 
<br/>bhāsa iti | avabhāsodhyāsa iti paryāyaḥ | sa cādhyāso dvividhaḥ -- 
<br/>arthādhyāso jñānādhyāsaśceti | taduktam -- 
</p> 
<p><lg><l>pramāṇadoṣasaṃskārajanmānyasya parātmatā |</l> 
<l>taddhīścādhyāsa iti hi dvayamiṣṭaṃ manīṣibhiḥ ||</l></lg> iti | 
<pb n="421"> 
</p> 
<p>punarapi dvividhodhyāsaḥ | nirupādhikasopādhikabhedāt | tadapyu- 
<br/>ktam -- 
</p> 
<p><lg><l>doṣeṇa karmaṇā vāpi kṣomitājñānasaṃbhavaḥ |</l> 
<l>tattvavidyāvirodhī ca bhramoyaṃ nirupādhikaḥ ||</l></lg> 
</p> 
<p><lg><l>upādhisaṃnidhiprāptakṣobhāvidyāvijṛmbhitam |</l> 
<l>upādhyapagamāpohyamāhuḥ sopādhikaṃ bhramam ||</l></lg> iti | 
<br/>tatra svarūpeṇa kalpitāhamādyadhyāso nirupādhikaḥ | tadapyuktam -- 
</p> 
<p><lg><l>nīlimeva viyatyeṣā bhrāntyā brahmaṇi saṃsṛtiḥ |</l> 
<l>ghaṭavyomeva bhoktāyaṃ bhrānto bhedena na svataḥ ||</l></lg> iti | 
<br/>ata eva bhāṣyakāraḥ śuktikā rajatavadavabhāsata ekaścandraḥ sadvi- 
<br/>tīyavaditi nidarśanadvayamudājahāra | śiṣṭaṃ śāstra eva spaṣṭamiti 
<br/>vistarabhiyoparamyate | evaṃ ca dṛgdṛśyau dvāveva padārthāviti vedā- 
<br/>ntināṃ siddhānta iti sarvamavadātam | 
</p> 
<p>atra prabhākaraḥ -- śuktikā rajatavadavabhāsata iti dṛṣṭānto neṣṭaḥ | 
<pb n="422"> 
<br/>rajatapratyayasya śuktikālambanatvānupapatteḥ | tathā hi -- idaṃ rajatamiti 
<br/>pratītau śukterālambanatvaṃ purodeśasattāmātreṇāvalambyate kāraṇatvena 
<br/>bhāsamānatvena vā | nādyaḥ | purovartināṃ loṣṭādīnāmapyālambanatva- 
<br/>prasaṅgāt | atha kaladhautabodhakaraṇasaṃskārodbodhakāraṇatvena taddvārā 
<br/>rajatajñānakāraṇatvādālambanatvaṃ manyase | tadapi na saṃgacchate | 
<br/>cakṣurādīnāmapi kāraṇatvena viṣayatvāpātāt | atha bhāsamānatayā 
<br/>viṣayatvamiṣyate tadapyaśliṣṭam | rajatanirbhāsasya śuktikālambana- 
<br/>tvānupapatteḥ | yasminvijñāne yadavabhāsate tattadālambanam | atra ca 
<br/>kaladhautānubhavaḥ śuktikālambanatvakalpanāyāṃ virudhyate | tathā 
<br/>cācakathannyāyavīthyāṃ śālikanāthaḥ -- 
</p> 
<p><lg><l>atra brūmo ya evārtho yasyāṃ saṃvidi bhāsate |</l> 
<l>vedyaḥ sa eva nānyaddhi vedyāvedyatvalakṣaṇam ||</l></lg> 
</p> 
<p><lg><l>idaṃ rajatamityatra rajataṃ tvavabhāsate |</l> 
<l>tadeva tena vedyaṃ syānna tu śuktiravedanāt ||</l></lg> 
</p> 
<p><lg><l>tenānyasyānyathā bhāsaḥ pratītyaiva parāhataḥ |</l> 
<l>anyasminbhāsamāne hi na paraṃ bhāsate yataḥ ||</l></lg> (praka. pa. 4 | 23 -- 25) iti | 
<pb n="423"> 
</p> 
<p>kiṃ ca mithyājñānotpattau sāmagrī na samasti | kiṃ kevalānīndri- 
<br/>yādīni kāraṇāni doṣadūṣitāni vā | nādyaḥ | teṣāṃ samīcīnajñā- 
<br/>najananasāmarthyopalambhāt | anyathā samīcīnaṃ rajatajñānaṃ na kadā- 
<br/>cidudayamāsādayet | na dvitīyaḥ | doṣāṇāmautsargikakāryaprasavaśa- 
<br/>ktipratibandhamātraprabhāvatvāt | na hi duṣṭaṃ kuṭajabījaṃ vaṭāṅkuraṃ jana- 
<br/>yitumīṣṭe | na vā tailakaluṣitaṃ śālibījamaśālyaṅkurajananāyālam | 
<br/>kiṃ tu svakāryaṃ na karoti | nanu dāvadahanadagdhasya vetrabījasya kada- 
<br/>līkāṇḍajanakatvaṃ dṛṣṭamiti cet -- tanna sthāne | dagdhasyāvetrabījatvena 
<br/>doṣāṇāṃ viparītakāryakāritvaṃ pratyanudāharaṇāt | na ca bhasmakadoṣa- 
<br/>dūṣitasya kaukṣeyakasyāśuśukṣaṇerbahvannapacanasāmarthyaṃ dṛṣṭamityeṣṭavyam | 
<br/>aśitapītādyāhārapariṇatau jāṭharasya jātavedasaḥ śaktatvāt | 
<br/>taduktam -- 
</p> 
<p><lg><l>ayathārthasya bodhasya notpattāvasti kāraṇam |</l> 
<l>doṣāścenna hi doṣāṇāṃ kāryaśaktivighātatā ||</l></lg> 
<pb n="424"> 
</p> 
<p><lg><l>bhasmakādiṣu kāryasya vighātādeva doṣatā |</l> 
<l>agnerhi rasaniṣpattiḥ kāryaṃ jaṭharavartinaḥ ||</l></lg> (praka. pa. 4 | 73 -- 74) iti | 
</p> 
<p>api cāsatyapyarthe jñānaprādurbhāvābhyupagame samīcīnasthalepi 
<br/>jñānānāṃ svagocaravyabhicāraśaṅkāṅkurasaṃbhavena niraṅkuśo vyavahāro 
<br/>lupyate | tadāha -- 
</p> 
<p><lg><l>yadi cārthaṃ parityajya kācidbuddhiḥ prakāśate |</l> 
<l>vyamicāravati svārthe kathaṃ viśvāsakāraṇam ||</l></lg> (praka. pa. 4 | 66) iti | 
</p> 
<p>nanu rajatagocaraikaviśiṣṭajñānānaṅgīkāre viśiṣṭavyavahāro na 
<br/>sidhyet | atastatsiddhayepi viparyayoṅgīkārya iti cenna | idaṃ raja- 
<br/>tamiti grahaṇasmaraṇābhidhasya bodhadvayasya vyavahārakāraṇatvāṅgīkā- 
<br/>rāt | yadyevamidaṃ śuktikāśakalaṃ tadrajatamityatopi viśiṣṭavyavahāraḥ 
<pb n="425"> 
<br/>syāditi | tanna | tatredamiti purovartidravyamātragrahaṇasya doṣadūṣita- 
<br/>cakṣurjanyatvenānākalitaśuktitvādiviśeṣitasya sāmānyamātragrahaṇa- 
<br/>rūpatvādrajatamiti jñānasyāsaṃnihitaviṣayasya saṃprayogaliṅgādyaprasūta- 
<br/>tayā sadṛśāvabodhitasaṃskāramātraprabhavatvena pariśeṣaprāptasmṛtibhā- 
<br/>vasya doṣahetukatayā gṛhītatattāṃśapramoṣādgrahaṇamātratvopapatteḥ | tada- 
<br/>pyuktam -- 
</p> 
<p><lg><l>nanvatra rajatābhāsaḥ kathameṣa ghaṭiṣyate |</l> 
<l>ucyate śuktiśakalaṃ gṛhītaṃ bhedavarjitam ||</l></lg> 
</p> 
<p><lg><l>śuktikāyā viśeṣā ye rajatādbhedahetavaḥ |</l> 
<l>te na jñātā abhibhavājjñātā sāmānyarūpatā ||</l></lg> 
</p> 
<p><lg><l>anantaraṃ ca rajatasmṛtirjātā tayāpi ca |</l> 
<l>manodoṣāttadityaṃśaparāmarśavivarjitam ||</l></lg> 
</p> 
<p><lg><l>rajataṃ viṣayīkṛtya naiva śuktervivecitam |</l> 
<l>smṛtyāto rajatābhāsa upapanno bhaviṣyati ||</l></lg> (praka. pa. 4 | 26 -- 29) 
<pb n="426"> 
</p> 
<p><lg><l>na hyasaṃnihitaṃ tāvatpratyakṣaṃ rajataṃ bhavet |</l> 
<l>liṅgādyabhāvāccānyasya pramāṇasya na gocaraḥ ||</l></lg> 
</p> 
<p><lg><l>pariśeṣātsmṛtiriti niścayo jāyate punaḥ |</l></lg> (praka. pa. 4 | 31 -- 32) iti | 
</p> 
<p>nanu kimidamekaikaṃ vyavahārakāraṇamuta saṃbhūya | na prathamaḥ | deśa- 
<br/>bhedena pravṛttiprasaṅgāt | na caramaḥ | prayatnāyaugapadyājjñānāyaugapa- 
<br/>dyāt (vai. sū. 3 | 2 | 3) ityādinā jñānayaugapadyaniṣedhāt | ato 
<br/>jñānadvayaṃ heturityayuktaṃ vaca iti cet -- maivaṃ vocaḥ | avinaśyatoḥ 
<br/>sahāvasthānaniṣedhepi vinaśyadavinaśyatoḥ sahāvasthānasyāniṣiddha- 
<br/>tvena nirantarotpannayostadupapatteḥ | nanu rajatajñānādrajatārthī rajate 
<br/>pravartatāṃ nāma | paurastye vastuni kathaṃ pravṛttiḥ syāditi cenna | 
<br/>svarūpato viṣayataścāgṛhītabhedayorgrahaṇasmaraṇayoḥ saṃnihitarajatago- 
<pb n="427"> 
<br/>carajñānasārūpyeṇa vastutaḥ parasparaṃ vibhinnayorapyabhedocitasāmā- 
<br/>nādhikaraṇyavyapadeśahetutvopapatteḥ | grahaṇasmaraṇayoḥ saṃnihitarajata- 
<br/>jñānasārūpyaṃ katham | yathā caitattathā niśamyatām | saṃnihitarajata- 
<br/>gocaraṃ hi vijñānamidamaṃśarajatāṃśayorasaṃsargaṃ nāvagāhate | tayoḥ 
<br/>saṃsṛṣṭatvenāsaṃsargasyaivābhāvāt | nāpi svagataṃ bhedam | ekajñāna- 
<br/>tvāt | evaṃ grahaṇasmaraṇe api doṣavaśādvidyamānamapīdamaṃśarajatāṃśa- 
<br/>yorasaṃsargaṃ bhedaṃ nāvagāhata iti | bhedāgrahaṇameva sārūpyam | taduktaṃ 
<br/>gurumatānusāribhiḥ -- 
</p> 
<p><lg><l>grahaṇasmaraṇe ceme vivekānavabhāsinī |</l> 
<l>samyagrajatabodhācca bhinne yadyapi tattvataḥ ||</l></lg> 
</p> 
<p><lg><l>tathāpi bhinne nābhāte bhedāgrahasamatvataḥ |</l> 
<l>samyagrajatabodhastu samakṣaikārthagocaraḥ ||</l></lg> 
</p> 
<p><lg><l>tato bhinne abuddhvā ca grahaṇasmaraṇe ime |</l> 
<l>samānenaiva rūpeṇa kevalaṃ manyate janaḥ ||</l></lg> 
</p> 
<p><lg><l>aparokṣāvabhāsena samānārthagraheṇa ca |</l> 
<pb n="428"> 
</p> 
<p><lg><l>availakṣaṇyasaṃvittiriti tāvatsamarthitā ||</l> 
<l>vyavahāropi tattulyastata eva pravartate |</l></lg> (praka. pa. 4 | 33 -- 37) 
<br/>evamagṛhītavivekamāpannasaṃnihitarūpyajñānasārūpyaṃ grahaṇasmaraṇadvaya- 
<br/>mayathāvyavahāraheturiti siddham | yadyevamayathāvyavahāro grahaṇasmara- 
<br/>ṇajanyastarhi pītaḥ śaṅkha ityādau sa na siddhastatra tayorabhāvāditi 
<br/>cenna | agṛhītavivekayoḥ prāptasamīcīnasaṃsargajñānasārūpyatve graha- 
<br/>ṇayoreva vyavahārasaṃpādakatvopapatteḥ | nayanaraśmivartinaḥ pittadravyasya 
<br/>pītimā doṣavaśāddravyarahito gṛhyate | śaṅkhopyakalitaśuklaguṇaḥ svarū- 
<br/>pato gṛhyate | tadanayorguṇaguṇinoḥ saṃsargayogyayorasaṃsargāgrahasārūpyā- 
<br/>tpītatapanīyapiṇḍapratyayāvailakṣaṇyādvyavahāra upapadyate | yathoktam -- 
</p> 
<p><lg><l>pītaśaṅkhāvabodhe hi pittasyendriyavartinaḥ |</l> 
<l>pītimā gṛhyate dravyarahito doṣatastathā ||</l></lg> 
</p> 
<p><lg><l>śaṅkhasyendriyadoṣeṇa śuklimā na ca gṛhyate |</l> 
<pb n="429"> 
<l>kevalaṃ dravyamātraṃ tu prathate rūpavarjitam ||</l></lg> 
</p> 
<p><lg><l>guṇe dravyavyapekṣe ca dravye ca guṇakāṅkṣiṇi |</l> 
<l>bhāsamāne tayorbuddhirasaṃbandhaṃ na budhyate ||</l></lg> 
</p> 
<p><lg><l>satyapītāvabhāsena same bhāte matī ime |</l> 
<l>vyavahāropi tattulya evamatrāpi yujyate ||</l></lg> (praka. pa. 4 | 48 -- 51) iti | 
</p> 
<p>nanvidaṃ rajatamiti bhrāntijñānānabhyupagame rajataprasakterasattvā- 
<br/>nnedaṃ rajatamiti niṣedhaḥ kathaṃ kaladhautābhāvaṃ bodhayatīti cet -- naiṣa 
<br/>doṣaḥ | bhedāgrahaprasañjitasya śuktau rajatavyavahārasya niṣedhasvīkāreṇa 
<br/>kalpanālāghavasadbhāvāt | taduktaṃ pañcikāprakaraṇe -- 
</p> 
<p><lg><l>mithyābhāvopi tattulyavyavahārapravartanāt |</l> 
<l>rajatavyavahārāṃśe visaṃvādayato narāt ||</l></lg> 
</p> 
<p><lg><l>bādhakapratyayasyāpi bādhakatvamato matam |</l> 
<l>prasajyamānarajatadhyavahāranivāraṇāt ||</l></lg> (praka. pa. 4 | 38 -- 39) iti | 
<pb n="430"> 
<br/>tadanena prācīnayorjñānayoḥ satyatve kathaṃ bhramatvaprasiddhiriti śaṅkā 
<br/>parākṛtā | ayathāvyavahārapravartakatvena tadupapatteḥ | 
</p> 
<p>kiṃ ca nedaṃ rajatamiti bādhakāvabodho nābhāvamavagāhate | 
<br/>bhāvavyatirekeṇābhāvasya durgrahaṇatvāt | yadyevamaṅga nāstīti pratya- 
<br/>yasya kimālambanam | aparathā māhābhānikapakṣānupraveśa iti cet -- 
<br/>maivaṃ bhāṣiṣṭhāḥ | abhāvasya dharmipratiyoginirūpaṇādhīnanirūpyatve- 
<br/>nāvaśyābhyupagamanīye dṛśye pratiyoginyadṛśye vā smaryamāṇedhika- 
<br/>raṇamātrabuddhereva nāstīti vyavahāropapattāvatiriktābhāvakalpanāyāṃ 
<br/>pramāṇābhāvāt | taduktamamṛtakalāyām -- 
</p> 
<p><lg><l>atrocyate dvayī saṃvidvastuno bhūtalādinaḥ |</l> 
<l>ekā saṃsṛṣṭaviṣayā tanmātraviṣayā parā ||</l></lg> 
</p> 
<p><lg><l>tanmātraviṣayā vāpi dvayī sātha nigadyate |</l> 
<l>pratiyoginyadṛśye ca dṛśye ca pratiyogini ||</l></lg> 
</p> 
<p><lg><l>tatra tanmātradhīryeyaṃ smṛte ca pratiyogini |</l> 
<l>nāstitvaṃ saiva bhūbhāge ghaṭādipratiyoginaḥ ||</l></lg> (praka. pa. 6 | 37 -- 39) iti | 
<pb n="431"> 
<br/>ata eva ca prābhākaramatānusāribhiḥ pramāṇapārāyaṇe pratyakṣā- 
<br/>dīni pañcaiva pramāṇāni prapañcitāni | nanvevamabhāvasyābhāve nakā- 
<br/>rasya vaiyarthyamāpadyeta | anuśāsanavirodhaścāpatediti cet -- tadetadvā- 
<br/>rtam | ekonapañcāśadvarṇānāṃ madhye kasyāpi varṇasyābhāvārthatvādarśanena 
<br/>varṇasya sato nakārasya tadarthatvānupapatteḥ | na caivamanuśāsanavi- 
<br/>rodhaḥ | tadanyatadabhāvatadviruddheṣvartheṣvanuśāsanasyaivamarthaḥ syāt | 
<br/>tathā hi -- cetanānāṃ madhye kaścana kasyacicchatruḥ kaścana kasyaci- 
<br/>nmitraṃ kaścana kasyacidudāsīnastathaivācetanānāmapi | tadanyapadena 
<br/>tadudāsīno nakārārthaḥ | viruddhapadena śatrurnakārārthaḥ | tadabhāvapadena 
<br/>mitraṃ nakārārthaḥ | tathā cābrāhmaṇapada evaitattrayaṃ pratīyate śūdra ityu- 
<br/>dāsīno yavana iti śatruḥ kṣatriya iti mitram | evaṃ sarvatra nañprayoga- 
<br/>sthale draṣṭavyamiti na kaścidabhāvo bhāvavyatiriktaḥ saṃbhavati | tasmā- 
<br/>duktayā rītyā bhramabādhaprasiddhyā vivādādhyāsitāḥ pratyayā yathārthāḥ 
<br/>pratyayatvāddaṇḍīti pratyayavaditi siddham | 
<pb n="432"> 
</p> 
<p>tadapare na kṣamante | iha khalu nikhilaprekṣāvānsamīhitatatsādha- 
<br/>nayoranyatarapravedane pravartate | na ca rajatamarthayamānasya śuktikāśa- 
<br/>kalajñānaṃ tadrūpamanubhāvayituṃ prabhavati | śuktikāśakalasya samīhita- 
<br/>tatsādhanayoranyatarabhāvābhāvāt | nāpi rajatasmaraṇaṃ purovartini pravṛ- 
<br/>ttikāraṇam | tasyānubhavapāratantryatayānubhavadeśa eva pravartakatvāt | 
<br/>nāpi bhedāgraho vyavahārakāraṇam | grahaṇanibandhanatvāccetanavyavahā- 
<br/>rasya | nanu na vayamekaikasya kāraṇatvaṃ brūmahe yenaivamupālabhyemahi | 
<br/>kiṃ tvagṛhītavivekasya jñānadvayasya prāptasamīcīnapuraḥsthitarajatajñā- 
<br/>nasārūpyasyetyanuktopālambhoyamiti cet -- tadapyayuktam | vikalpāsa- 
<br/>hatvāt | tathā hi -- samīcīnarajatāvabhāsasārūpyaṃ bhāsamānaṃ prava- 
<br/>rtakaṃ sattāmātreṇa vā | ādye vikalpe bhedāgrahāparaparyāyasya sārū- 
<br/>pyasya samīcīnasaṃnibhe ime jñāne iti viśeṣākāreṇa gṛhyamāṇasya 
<pb n="433"> 
<br/>pravṛttikāraṇatvaṃ kiṃ vānayoreva svarūpato viṣayataśca mitho bhedā- 
<br/>graho vidyata iti sāmānyākāreṇa gṛhyamāṇasya sārūpyasya | nādyaḥ | 
<br/>samīcīnajñānavattatsaṃnibhajñānasya taducitavyavahārapravartakatvānupa- 
<br/>patteḥ | na khalu gosaṃnibho gavaya ityavabhāso gavārthinaṃ gavaye prava- 
<br/>rtayati | na dvitīyaḥ | vyāhatatvāt | na khalvanākalitabhedasyāna- 
<br/>yoriti anayoriti grahe bhedāgraha iti ca pratipattirbhavati | ataḥ 
<br/>pariśeṣātsattāmātreṇa bhedāgraharūpasya sārūpyasya vyavahārakāraṇatva- 
<br/>maṅgīkartavyam | evamevāstviti cet -- tarhīdamiha saṃpradhāryam -- kimayaṃ 
<br/>bhedāgrahaḥ samāropotpādanakrameṇa vyavahārakāraṇamastūtānutpāditā- 
<br/>ropa eva svayamiti | na ca dvitīyaḥ pakṣa eva śreyān | tāvatai- 
<br/>va vyavahārotpattāvāropasya gauravadoṣaduṣṭatvāditi mantavyam | viśi- 
<br/>ṣṭavyavahārasya viśiṣṭajñānapūrvakatvaniyamenājñānapūrvakatvānupapatteḥ | 
</p> 
<p>nanvayaṃ vyavahāro nājñānapūrvaka ityanākalitaparābhisaṃdhiḥ svasi- 
<pb n="434"> 
<br/>ddhāntasiddhārthādyadi kaścicchaṅketa sa prativaktavyaḥ | śuktikāviṣa- 
<br/>yasya grahaṇasyāsamīhitaviṣayatvena rajatārthipravṛttihetutvāsaṃbhavāda- 
<br/>nvayavyatirekābhyāṃ rajatajñānasya samīhitaviṣayatvena pravṛttihetutvasaṃ- 
<br/>bhavāccedamarthābhisaṃbhinnagrahaviviktasyāpi rajatasmaraṇasya kāraṇatvaṃ 
<br/>vaktavyam | tacca vaktuṃ na śakyate | jānāti icchati tataḥ pravartata 
<br/>iti nyāyena jñānecchāpravṛttīnāṃ samānaviṣayatvena bhāvyam | tathā 
<br/>cedaṃkārāspadābhimukhapravṛttasya rajatārthinastadicchānibandhanam | 
<br/>anyathānyadicchannanyadvyavaharatīti vyāhanyeta | tathā ca yadīdaṃkārā- 
<br/>spadaṃ rajatāvabhāsagocaratāṃ nācaretkathaṃ rajatārthī tadicchet | yadya- 
<br/>rajatatvāgrahaṇāditi brūyāt rajatatvāgrahātkasmādayaṃ nopekṣeteti | 
<br/>yugapattadbhavabhedāgrahābhedāgrahanibandhanābhyāmupādānopekṣābhyāṃ purataḥ 
<br/>pṛṣṭhataścākṛṣyamāṇaḥ puruṣo dolāyamānatayā rūpyāropamantareṇopā- 
<br/>dānapakṣa eva na vyavasthāpyata ityanicchatāpyacchamatinā samāropaḥ 
<pb n="435"> 
<br/>samāśrayaṇīyaḥ | yathāha -- bhedāgrahādidaṃkārāspade rajatatvamāropya 
<br/>tajjātīyasyopakārahetubhāvamanusmṛtya tajjātīyatvenāsyāpi tadanu- 
<br/>māya tadarthī pravartata iti prathamaḥ pakṣaḥ praśasyaḥ | 
</p> 
<p>na ca taṭastharajatasmaraṇapakṣepi hetorgṛhītatvenāyaṃ mārgaḥ samāna 
<br/>iti vācyam | rajatatvasya hetoḥ pakṣadharmatvābhāvāt | na ca pakṣa- 
<br/>dharmatāyā abhāvepi vyāptibalādgamakatvaṃ śaṅkyam | vyāptipakṣadharmatā- 
<br/>valliṅgasyaiva gamakatvāṅgīkārāt | tadāhuḥ śabarasvāminaḥ -- jñāta- 
<br/>saṃbandhasyaiva puṃso liṅgaviśiṣṭadharmyekadeśadarśanālliṅgiviśiṣṭadharmyeka- 
<br/>deśabuddhiranumānamiti | ācāryopyavocat -- 
</p> 
<p><lg><l>sa eṣa cobhayātmā yo gamye gamaka iṣyate |</l> 
<l>asiddhenaikadeśena gamyāsiddherna bodhakaḥ ||</l></lg> iti | 
<br/>nanu bhavatpakṣepi puraḥsthitasyedamarthasya paramārthato rajatatvaṃ nāstīti 
<br/>na rajatatvaṃ dharmyekadeśa iti cenna | yakṣānurūpo baliriti nyāyenānu- 
<pb n="436"> 
<br/>mityābhāsānuguṇasyaikadeśasya vidyamānatvāt | tathā ca prayogaḥ -- 
<br/>vivādādhyāsitaṃ rajatajñānaṃ purovartiviṣayaṃ rajatārthinastatra niya- 
<br/>mena pravartakatvāt | yaduktasādhanaṃ taduktasādhyaṃ yathobhayavādisaṃmataṃ 
<br/>satyarajatajñānam | vivādapadaṃ śuktiśakalaṃ rajatajñānaviṣayo'vyavadhā- 
<br/>nena rajatārthipravṛttiviṣayatvādrajatapadasamānādhikaraṇapadāntaravā- 
<br/>cyatvādvā vasturajatavat | 
</p> 
<p>yaduktaṃ rajatajñānasya śuktikālambanatvenubhavavirodha iti tadapya- 
<br/>yuktam | vikalpāsahatvāt | tathā hi -- tatra kiṃ rajatākārapratītiṃ 
<br/>prati śukterālambanatvenubhavavirodha udbhāvyata idamaṃśasya vā | nādyaḥ | 
<pb n="437"> 
<br/>anaṅgīkāraparāhatatvāt | na dvitīyaḥ | idaṃtāniyatadeśādhikara- 
<br/>ṇasya cākacakyaviśiṣṭasya vastuno rajatajñānālambanatvamanavalamba- 
<br/>mānasya bhavata evānubhavavirodhāt | idaṃ rajatamiti sāmānādhi- 
<br/>karaṇyena purovartinyaṅgulinirdeśapūrvakamupādānādivyavahāradarśanācca | 
</p> 
<p>yaccoktam -- doṣāṇāmautsargikakāryaprasavaśaktipratibandhakatayā vi- 
<br/>parītakāritvaṃ nāstīti | tadapyayuktam | dāvadagdhavetrabījādau tathā 
<br/>darśanāt | na ca dagdhasya vetrabījatvaṃ nāstīti mantavyam | śyāmasya 
<br/>ghaṭasya raktatāmātreṇa ghaṭatvanivṛttiprasaṅgāt | nanu ghaṭoyaṃ ghaṭoya- 
<br/>mityanuvṛttayoḥ pratyayaprayogayoḥ sadbhāvāddhaṭatvasya sadbhāva iti 
<br/>cenna | atrāpīdaṃ vetrabījamiti tayoḥ samānatvāt | tathā bhasma- 
<br/>kadoṣadūṣitasya jāṭharāgnerbahvannapacanasāmarthyaṃ dṛśyate | na ca bahva- 
<br/>nnapacanasāmarthyaṃ jāṭharasyaiva jātavedaso na bhasmakavyādheriti vaktuṃ 
<br/>yuktam | tasya mandamalpapacanasāmarthyepi sahasā mahatpacanasya bhasma- 
<br/>kavyādhisāhāyakamantareṇānupapatteḥ | anyathā sarveṣāṃ tathāpatteḥ | 
<br/>kiṃ ca jñānānāṃ yathārthavyavahārakāraṇatvepi doṣavaśādayathārthavyavahā- 
<br/>rakāraṇatvamaṅgīkurvāṇo bhavāneva paryanuyojyo bhavati | taduktaṃ 
<br/>bhāṣye -- yaścobhayoḥ samāno doṣo dyotate tatra kaścodyo bhavatīti | 
<br/>atrāpyuktam -- 
<pb n="438"> 
</p> 
<p><lg><l>yaścobhayoḥ samo doṣaḥ parihāropi vā samaḥ |</l> 
<l>naikaḥ paryanuyoktavyastādṛgarthavicāraṇe ||</l></lg> iti | 
<br/>tathāpi māmakasyānumānasya kiṃ dūṣaṇaṃ dattamāsīt | yadyanumānadū- 
<br/>ṣaṇaṃ vinā na parituṣyati hanta kālātyayāpadiṣṭatā | kṛṣṇavartmānu- 
<br/>ṣṇatvānumānavat | etāvantaṃ kālaṃ yadidaṃ rajatamityabhādasau śukti- 
<br/>riti pratyakṣeṇa prācīnapratyayasyāyathārthatvaṃ pravedayatā yathārthatvānu- 
<br/>mānasyāpahṛtaviṣayatvādbādhyatvasaṃbhavāt | 
</p> 
<p>yaccoktaṃ svagocaravyabhicāre sarvānāśvāsaprasaṅga iti | tadasāṃ- 
<br/>pratam | saṃvidāṃ kvacitsaṃvādivyavahārajanakatvepi na sarvatra taccha- 
<br/>ṅkayā pravṛttyuccheda iti yathā tāvake mate tathā māmakepyasau panthā 
<br/>na vārita iti samānayogakṣematvāt | tautātitamatamavalambya 
<br/>vidhivivekaṃ vyākurvāṇairācāryavācaspatimiśrairbodhakatvena svataḥ prā- 
<br/>māṇyaṃ nāvyabhicāreṇeti nyāyakaṇikāyāṃ pratyapādi | tasmādaviśvā- 
<br/>saśaṅkānavakāśaṃ labhate | 
<pb n="439"> 
</p> 
<p>nanu mādhyamikamatāvalambanena rajatādivibhramālambanamasaditi 
<br/>cet -- taduktam | asato'parokṣapratibhāsāyogyatvāt | tadupāditsayā 
<br/>pravṛttyanupapatteśca | nanu vijñānameva vāsanādisvakāraṇasāmarthyā- 
<br/>sāditadṛṣṭāntasiddhasvabhāvaviśeṣamasatprakāśanasamarthanamupajātam | 
<br/>asatprakāśanaśaktiravidyā saṃvṛtiriti paryāyāḥ | tasmādavidyāvaśā- 
<br/>dasanto bhāntīti cet -- tadapi vaktumaśakyam | śakyasya durnirū- 
<br/>pyatvāt | kimatra śakyaṃ kāryaṃ jñāpyaṃ vā | nādyaḥ | asataḥ kāraṇa- 
<br/>tvānupapatteḥ | na dvitīyaḥ | śakyasya kāraṇatvenāṅgīkṛtatvāt | 
<br/>jñānādanyasya jñānasyānupalabdheśca | upalabdhau vā tasyāpi jñāpya- 
<pb n="440"> 
<br/>tvena jñāpakāntarāpekṣāyāmanavasthāpatteśca | athaitaddoṣaparijihīrṣayā 
<br/>vijñānaṃ sadrūpamevāsataḥ prakāśakamiti kakṣīkriyata iti cet -- 
<br/>atra devānāṃpriyaḥ praṣṭavyaḥ punaḥ | asau sadasatoḥ saṃbandho nirū- 
<br/>pyanirūpakabhāvo'vinābhāvo vā | nādyaḥ | asata upakārādhā- 
<br/>ratvāyogenānupakṛtatayā nirūpyatvānupapatteḥ | na caramaḥ | dhūma- 
<br/>dhūmadhvajayoriva tadutpattilakṣaṇasya śiṃśapāvṛkṣayoriva tādātmya- 
<br/>lakṣaṇasya vā avinābhāvanidānasya sadasatorasaṃbhavāt | tasmādvi- 
<br/>jñānamevāsatprakāśakamityasadvādināmayamasatpralāpa ityāropyamāṇaṃ 
<br/>nāsat | 
<pb n="441"> 
</p> 
<p>nanu vijñānavādinayānusāreṇa pratīyamānaṃ rajataṃ jñānātmakam | 
<br/>tatra ca yuktirabhidhīyate -- yadyathānubhūyate tattathā | anyathātvaṃ tu 
<br/>balavadbādhakopanipātādāsthīyata ityubhayavādisaṃmatorthaḥ | tatra ca 
<br/>nedaṃ rajatamiti niṣiddhedaṃbhāvaṃ rajatamarthādāntarajñānarūpamavatiṣṭhate | 
<br/>na cedaṃtayā niṣedhe satyanidaṃtayā ca bahirapi vyavasthopapatteḥ kutaḥ 
<br/>saṃvidākārateti vācyam | vyavahitasyāparokṣatvānupapattāvaparo- 
<br/>kṣasya vijñānasya kakṣīkartavyatvāt | tathā ca prayogaḥ -- vivādapadaṃ 
<br/>vijñānākāraḥ saṃprayogamantareṇāparokṣatvādvijñānavaditi | tadanupapa- 
<br/>nnam | vikalpāsahatvāt | bādhakovabodhaḥ kiṃ sākṣājjñānākāratāṃ 
<br/>bodhayatyarthādvā | nādyaḥ | nedaṃ rajatamiti pratyayasya rajatavivekamā- 
<br/>tragocarasya jñānābhedagocaratāyāmanubhavavirodhāt | nedaṃ rajatamiti 
<br/>rajatasya purovartitvapratiṣedho jñānākāratāṃ kalpayatīti cet -- tade- 
<br/>tadvārtam | prasaktapratiṣedhātmano bādhakāvabodhasya tatraiva sattvātprati- 
<pb n="442"> 
<br/>ṣedhopapatteḥ | vijñānākāratvasādhanamaṣyavijñānākāre bahiṣṭhe sākṣi- 
<br/>pratyakṣe bhāvarūpājñāne vartata iti savyabhicāraḥ | 
</p> 
<p>nanvanyathākhyātivādimatānusāreṇa rajatasya deśāntarasattvena 
<br/>bhāvyam | anyathā tasya pratiṣedhapratiyogitvānupapatteḥ | na hi 
<br/>kaścitprekṣāvāñśaśaviṣāṇaṃ pratiṣeddhuṃ prabhavati | taduktam -- 
</p> 
<p><lg><l>vyāvartyābhāvavattaiva bhāvikī hi viśeṣyatā |</l> 
<l>abhāvavirahātmatvaṃ vastunaḥ pratiyogitā ||</l></lg> (nyā. ku. 3 | 2) iti | 
<pb n="443"> 
<br/>tathā ca tasya deśāntarasattvamāśrayaṇīyamiti cet -- tadapi na 
<br/>pramāṇapaddhatimadhyāste | asataḥ saṃsargasyeva kaladhautasya niṣedhaprati- 
<br/>yogitvopapatteḥ | 
</p> 
<p>nanvidaṃ rajatamiti jñānamekamanekaṃ vā | na tāvadādyaḥ | apasi- 
<br/>ddhāntāpatterasaṃbhavācca | tathā hi | śuktīdamaṃśendriyasaṃprayogādida- 
<br/>mākārāntaḥpariṇāmarūpamekaṃ jñānaṃ jāyate | na ca tatra kaladhautaṃ 
<br/>viṣayabhāvamākalpayitumutsahate | asaṃprayuktatvāttasya | viṣayatvā- 
<br/>ṅgīkāre sarvajñātvāpatteḥ | na ca cakṣuranvayavyatirekānuvidhāyitayā 
<br/>tajjñānasya tajjanyatvaṃ vācyam | idamaṃśajñānotpattau tadupakṣayopa- 
<br/>patteḥ | na cāpi saṃskārādrajatajñānasya janma | smṛtitvāpatteḥ | athe- 
<pb n="444"> 
<br/>ndriyadoṣasya tatkaraṇatvam | tadapyayuktam | svātantryeṇa tasya jñāna- 
<br/>hetutvānupapatteḥ | na hi grahaṇasmaraṇābhyāmanyaḥ prakāraḥ samasti | 
<br/>tasmādidamaṃśarajatatādātmyaviṣayamekaṃ vijñānaṃ na ghaṭate | nāpyane- 
<br/>kamakhyātimatāpatteriti cet -- 
</p> 
<p>ucyate | prathamaṃ doṣakaluṣitena cakṣuṣedaṃtāmātraviṣayāntaḥkara- 
<br/>ṇavṛttirutpadyate | anantaraṃ tayā vṛttyā caitanyāvaraṇābhibhave sati 
<br/>taccaitanyamabhivyajyate | paścādidamaṃśacaitanyaniṣṭhā avidyā rāgādido- 
<br/>ṣakaluṣitā kaladhautākāreṇa pariṇamate | idamākārāntaḥkaraṇapari- 
<br/>ṇāmāvacchinnacaitanyaniṣṭhā kaladhautagocarapariṇāmasaṃskārasacivā 
<br/>kaladhautajñānābhāsākāreṇa pariṇamate | tau ca rajatavṛttipariṇāmau 
<pb n="445"> 
<br/>svādhiṣṭhānena sākṣicaitanyenāvyavadhānena bhāsyete | tathā ca savṛtti- 
<br/>kāyā avidyāyāḥ sākṣibhāsyatvābhyupagame vṛttyantaravedyatvābhāvā- 
<br/>nnānavasthā | yadyapyantaḥkaraṇavṛttiravidyāvṛttiśceti dve ime jñāne 
<br/>tathāpi viṣayādhīnaṃ phalam | jñāto ghaṭa iti viṣayāvacchinnatayā 
<br/>phalapratīteḥ | tadviṣayaśca satyamithyābhūtayoridamaṃśarajatāṃśayoranyo- 
<br/>nyātmakatayaikatvamāpannaḥ | tasmādviṣayāvacchinnaphalasyāpyekatvā- 
<br/>jjñānaikyamupacaryate | taduktam -- 
</p> 
<p><lg><l>śuktīdamaṃśacaitanyasthitāvidyā vijṛmbhate |</l> 
<l>rāgādidoṣasaṃskārasacivā rajatātmanā ||</l></lg> 
</p> 
<p><lg><l>idamākāravṛttyaktacaitanyasthā tathāvidhā |</l> 
<l>vivartate tadrajatajñānābhāsātmanāpyasau ||</l></lg> 
</p> 
<p><lg><l>satyamithyātmanoraikyādekastadviṣayo mataḥ |</l> 
<l>tadāyattaphalaikatvājjñānaikyamupacaryate ||</l></lg> iti | 
<br/>pañcapādikāyāmapi phalaikyājjñānaikyamupacaryata ityabhiprāyeṇa sā 
<br/>caikameva jñānamekaphalaṃ janayati (pa. pā. pṛ. 9 pa. 15) ityuktam | 
<pb n="446"> 
</p> 
<p>nanu śuktikāmastake bhāvyamānasya kaladhautasya tatraiva satyatvā- 
<br/>bhyupagame nedaṃ rajatamiti niṣedhaḥ kathaṃ prabhavediti cenna | prātibhā- 
<br/>sikasatyatvepi vyāvahārikasatyatvābhāvena pratipannopādhau prati- 
<br/>yogitvasaṃbhavāt | taduktaṃ pañcapādikāvivaraṇe (pṛ. 31 pa. 1) -- 
<br/>trividhaṃ sattvam | paramārthasattvaṃ brahmaṇaḥ | arthakriyāsāmarthyaṃ sattvaṃ 
<br/>māyopādhikamākāśādeḥ | avidyopādhikaṃ sattvaṃ rajatāderiti | 
<br/>anyatrāpyuktam -- 
</p> 
<p><lg><l>kālatraye jñātṛkāle pratītisamaye tathā |</l> 
<l>bādhābhāvātpadārthānāṃ sattvatraividhyamiṣyate ||</l></lg> 
</p> 
<p><lg><l>tāttvikaṃ brahmaṇaḥ sattvaṃ vyomādervyāvahārikam |</l> 
<l>rūpyāderarthajātasya prātibhāsikamiṣyate ||</l></lg> iti | 
</p> 
<p><lg><l>laukikena pramāṇena yadbādhyaṃ laukikevadhau |</l> 
<l>tatprātibhāsikaṃ sattvaṃ bādhyaṃ satyeva mātari ||</l></lg> 
</p> 
<p><lg><l>vaidikena pramāṇena yadbādhyaṃ vaidikevadhau |</l> 
<l>tadvyāvahārikaṃ sattvaṃ bādhyaṃ mātrā sahaiva tat ||</l></lg> iti ca | 
<pb n="447"> 
<br/>tataḥ khyātibādhānyathānupapattyā bhrāntigocarasya māyāmayasya raja- 
<br/>tādeḥ sadasadvilakṣaṇatvalakṣaṇamanirvacanīyatvaṃ siddham | tamavocacci- 
<br/>tsukhācāryaḥ -- 
</p> 
<p><lg><l>pratyekaṃ sadasattvābhyāṃ vicārapadavīṃ na yat |</l> 
<l>gāhate tadanirvācyamāhurvedāntavādinaḥ ||</l></lg> (citsu. pṛ. 79) iti | 
</p> 
<p>nanu māyāvidyayoḥ svāśrayavyāmohahetutvatadabhāvābhyāṃ bhedasya 
<br/>jāgarūkatvenāvidyāmayatve vaktavye māyāmayatvoktirāropyasyāyu- 
<br/>kteti cet -- tadayuktam | anirvacanīyatvatattvābhāsapratibandhakatvādi- 
<br/>lakṣaṇajātasya māyāvidyayoḥ samānatvāt | kiṃ cāśrayaśabdena draṣṭo- 
<br/>cyate kartā vā | nādyaḥ | mantrauṣadhādinimittamāyādarśinastasya 
<br/>vyāmohadarśanāt | na dvitīyaḥ | viṣṇoḥ svāśritamāyayaiva rāmāvatāre 
<pb n="448"> 
<br/>mohitatvena tatra māyāvitvasyāprayojakatvāt | bādhaniścayamantrā- 
<br/>dipratīkārabodhayoreva prayojakatvāt | aparathā paṅgvandhavatkartāpi 
<br/>vyāmuhyeta | na cecchānuvidhānānanuvidhānābhyāṃ tayorbheda iti bhaṇi- 
<br/>tavyam | māyāsthale maṇimantrauṣadhādiprayogavadavidyāsthalepi dvica- 
<br/>ndrakeśoṇḍrakādivibhramanimittāṅgulyavaṣṭambhādāvapi svātantryopala- 
<br/>mbhāt | ata eva tatra tatra śrutismṛtibhāṣyādiṣu māyāvidyayora- 
<pb n="449"> 
<br/>bhedena vyavahāraḥ saṃgacchate | kvacidvikṣepaprādhānyenāvaraṇaprādhānyena 
<br/>ca māyāvidyayorbhede tadvyavahāro na virudhyate | taduktam -- 
</p> 
<p><lg><l>māyā vikṣipadajñānamīśecchāvaśavarti vā |</l> 
<l>avidyācchādayattattvaṃ svātantryānuvidhāyi vā ||</l></lg> iti | 
</p> 
<p>nanvavidyāsadbhāve kiṃ pramāṇam | ahamajño māmanyaṃ ca na jānāmīti 
<br/>pratyakṣapratibhāsa eva | nanu jñānābhāvaviṣayoyaṃ nābhipretamarthaṃ gamaya- 
<br/>tīti cet -- na tāvadanupalabdhivādinaścodyametat | parokṣapratibhā- 
<br/>sahetutvāttasyāḥ | ayamapi parokṣapratibhāsa eveti cet -- na tāva- 
<br/>lliṅgaśabdānupapadyamānārthajanyaḥ | jñātakaraṇatvātteṣām | na caitatsā- 
<pb n="450"> 
<br/>magrīkāle jñānamasti | anubhūyate vā | anupalabdhyā janyata iti 
<br/>cet -- na tāvadiyamajñātā karaṇam | pratyakṣetarasya jñātakaraṇatva- 
<br/>niyamāt | nāpi jñātaiva karaṇam | anupalabdhyanavasthānāt | na ca 
<br/>yathā pareṣāmabhāvagrahaṇe yogyānupalabdhiḥ sahakāriṇī tathā naḥ 
<br/>karaṇamiti śaṅkyam | jñānakaraṇa iva sahakāriṇi jñātatvaniyamā- 
<br/>bhāvāt | astu vā tathā jñeyābhāvagrahaṇe karaṇam | jñānābhāvagrahaṇe 
<br/>karaṇaṃ na bhavatyeveti vakṣyate | 
<pb n="451"> 
</p> 
<p>pratyakṣābhāvavāde tu pratyakṣeṇa tāvaddharmipratiyogijñānayoḥ sato- 
<br/>rātmani jñānamātrābhāvagrahaṇaṃ na brūyāt | ghaṭavati bhūtale ghaṭābhā- 
<br/>vasyeva jñānamātrābhāvasya grahītumaśakyatvāt | tayorasatostu suta- 
<br/>rām | kāraṇābhāvāt | atopi yogyānupalabdhyā vā phalaliṅgādya- 
<br/>bhāvena vātmani jñānamātrābhāvagrahaṇaṃ durlabhamiti paramatepyayaṃ nyāyaḥ 
<br/>samānaḥ | tadevamātmani pratyakṣeṇa vānyena vā jñānamātrābhāvasya 
<br/>grahaṇamaśakyamiti sthitam | 
</p> 
<p>nanu jñānaviśeṣābhāvaḥ pratyakṣeṇa gṛhyatām | na tāvatsmaraṇā- 
<br/>bhāvaḥ | abhāvagrahaṇe pratiyogismaraṇasya kāraṇatvāt | nāpyanubha- 
<br/>vābhāvaḥ | tasyāvarjanīyatvāt | nanvātmani ghaṭānubhavābhāvaḥ pratya- 
<pb n="452"> 
<br/>kṣaviṣayastarhyahamajña iti jñānasāmānyavacano jānātirjñānaviśeṣenubhave 
<br/>lakṣaṇayā vartanīyaḥ | lakṣaṇā ca saṃbandhenupapattau ca satyāṃ vartate | 
<br/>saṃbandhastāvadanubhavatvajñānatvayorekavyaktisamāveśo vyāpyavyāpaka- 
<br/>bhāvo vā vidyata eva | anupapattiṃ tu na paśyāmaḥ | nanvanubhavābhāve 
<br/>pratyakṣasya prameyalā bhastenaiva tasyārthavattā sidhyati | satyam | prayojana- 
<br/>metannānupapattiḥ | anyonyāśrayāt | nanvahamajña ityatra nañ ātmani 
<br/>jñānamātrābhāvaṃ na brūte | jñānavati tasmiṃstadabhāvāt | nāpyanubhavā- 
<br/>bhāvam | jñānoktestadanabhidhāyakatvāt | nairarthakyaṃ ca na yuktamitya- 
<br/>nayaivānupapattyā lakṣaṇeti cet -- uktalakṣaṇaivāvidyā tadarthostu | 
<pb n="453"> 
<br/>saṃdeha iti cenna | asamatvātkoṭidvayasya | anyatra hi pratiyogi- 
<br/>nivṛttirnañarthaḥ | atra tu pratiyogivyāpyanivṛttiriti | jānāti- 
<br/>samabhivyāhṛtasya nañaḥ kvaciduktalakṣaṇāvidyāviṣayatvasiddhimantareṇa 
<br/>na saṃdeha ityavaśyaṃbhāvena saiva jānātisamabhivyāhṛtasya nañaḥ sarvatra 
<br/>tadviṣayatvamavagamayati vilumpati jñānābhāvakoṭyantaramiti kva 
<br/>saṃdehāvakāśaḥ | tadevaṃ lakṣaṇāhetvabhāvenubhavābhāvopyātmani na 
<br/>pratyakṣeṇa gṛhyata iti pariśeṣāduktalakṣaṇāvidyaivājñā iti pratibhā- 
<br/>sasya viṣaya iti sthitam | 
</p> 
<p>astu vā jñānābhāvapratibhāsaḥ | ayamabhāvaśca pratiyogī yatra 
<br/>niṣidhyate na tatastattvāntaramanyadadhikaraṇabhāvāt | mā bhūdanyabhā- 
<pb n="454"> 
<br/>vatvamanyābhāvatvaṃ tu syāt | nanu tadapi viruddham | satyaṃ sati bhede | 
<br/>sa ca pramāṇāt | tacca sati pratiyogyabhāvādhikaraṇatastattvāntare | 
<br/>nanu ghaṭavati bhūtale ghaṭābhāvamitivyavahṛtī syātāmiti cet -- mā 
<br/>bhūtāmete pratiyoginā sahānubhūyamānedhikaraṇe | pratiyogismaraṇe 
<br/>satyanubhūyamānedhikaraṇe tu syātām | evamapyupapattau na tattvānta- 
<br/>raviṣayatvaṃ kalpyam | kānupapattiriti cedbādhakābhāvastāvadukta 
<br/>eva | bādhakaṃ tu kalpanāgauravameva | tathā hi -- tattvāntaratvaṃ tāva- 
<br/>dekaṃ kalpyam | tasyāparokṣatvāyendriyasaṃnikarṣaḥ kalpyaḥ | sa ca 
<br/>saṃyogādirna bhavatīti saṃyuktaviśeṣaṇatvādiḥ kalpya ityato vara- 
<pb n="455"> 
<br/>muktalakṣaṇasyādhikaraṇasya vyavahāraviṣayeṅgīkāraḥ | sati caivaṃ 
<br/>jñānābhāvenāpi pratiyogismṛtau satyāmanubhūyamānamadhikaraṇaṃ jñātai- 
<br/>va | sa ca na kevalamantaḥkaraṇam | jaḍatvāt | nāpi kevala 
<br/>ātmaiva | apariṇāmitvādaguṇatvācca | ata ubhayorabhedādhyāsaḥ | 
<br/>ātmādhyāsaścoktalakṣaṇāvidyātmetyāyātamavidyāyāmevāhamajña iti 
<br/>pratibhāsaḥ pramāṇamiti | 
</p> 
<p>anumānaṃ ca -- vivādapadaṃ pramāṇajñānaṃ svaprāgabhāvavyatiriktasvavi- 
<br/>ṣayāvaraṇasvanivartyasvadeśagatavastvantarapūrvakamaprakāśitārthaprakāśaka- 
<br/>tvāt | andhakāre prathamotpannapradīpaprabhāvaditi | vastupūrvakamityukta 
<br/>ātmavastupūrvakatvenārthāntaratā | tadarthaṃ vastvantareti | tathāpi viṣa- 
<pb n="456"> 
<br/>yabhūte vastvantarerthāntaratā | tadarthaṃ svadeśagateti | adṛṣṭādikaṃ pratyā- 
<br/>deṣṭuṃ svanivartyeti | uttarajñānanivartyaṃ prathamajñānaṃ nivartayituṃ svaviṣa- 
<br/>yāvaraṇeti | prāgabhāvaṃ pratikṣeptuṃ svaprāgabhāvavyatirikteti | svaprā- 
<br/>gabhāvavyatiriktapūrvakamityukte viṣayeṇārthāntaratā | tadarthaṃ viṣayā- 
<br/>varaṇeti | tādṛśamandhakāraṃ vyāseddhuṃ svanivartyeti | viṣayagatāma- 
<br/>jñātatāṃ nirākartuṃ svadeśagateti | mithyājñānamapohituṃ vastvanta- 
<br/>reti | dhārāvāhikavijñāne vyabhicāraṃ vyāseddhumaprakāśiteti | 
<pb n="457"> 
<br/>madhyavartipradīpaprabhāyāṃ sādhyasādhanavaidhuryapratirodhāya prathamotpanna- 
<br/>viśeṣaṇam | saurālokavyāptadeśasthapradīpaprabhāpratikṣepāyāndhakā- 
<br/>reti | na ca jñānasādhake pramāṇe vyabhicāraḥ śaṅkanīyaḥ | vipratipannaṃ 
<br/>pratyasattvanivṛttimātrasya pramāṇakṛtyatvāt | taduktaṃ devatādhikaraṇe 
<br/>kalpatarukārairanumānādibhirasattvanivṛttiḥ kriyata iti | nanu sādha- 
<br/>navikalo dṛṣṭānta iti cenna | prakāśaśabdena tamovirodhyākārasya 
<pb n="458"> 
<br/>vivakṣitatvāt | taduktaṃ vivaraṇavivaraṇe sahajasarvajñaviṣṇubhaṭṭopā- 
<br/>dhyāyaiḥ -- na cātra pakṣadṛṣṭāntayorekaprakāśarūpānanvayaḥ śaṅkanīyaḥ | 
<br/>tamovirodhyākāro hi prakāśaśabdavācyaḥ | tenākāreṇaikyamubhaya- 
<br/>trāstīti | narendragiriśrīcaraṇaistvitthamuktam -- aprakāśitaprakāśavya- 
<br/>vahārahetutvaṃ hetvarthaḥ | tasya cobhayatrānugatatvānnāsiddhyādiriti | 
</p> 
<p>śruteśca | bhūyaścānte viśvamāyānivṛttiḥ (śve. 1 | 10) ityādikā śrutiḥ | 
</p> 
<p><lg><l>taratyavidyāṃ vitatāṃ hṛdi yasminniveśite |</l> 
<l>yogī māyāmameyāya tasmai vidyātmane namaḥ ||</l></lg> iti ca | 
<br/>etenaitatpratyuktaṃ yaduktaṃ bhāskareṇa kṣapaṇakacaraṇaṃ pramāṇaśaraṇe bhedā- 
<br/>bhedavādināṃ bhāvarūpamajñānaṃ nāsti kiṃ tu jñānābhāva iti | tathā ca 
<br/>bhāskarapraṇītaśārīrakamīmāṃsābhāṣyagranthaḥ | yadeva pararūpādarśanaṃ 
<br/>saivāvidyeti | bhāvarūpājñānānabhyupagame jīveśvarādivibhāgānupa- 
<br/>patteḥ | na ca bhāvikaḥ paramātmanoṃśo jīva iti vācyam | 
</p> 
<p><lg><l>niṣkalaṃ niṣkriyaṃ śāntaṃ niravadyaṃ nirañjanam |</l></lg> (śve. 6 | 19) 
<br/>ityādiśrutivirodhāt | 
<pb n="459"> 
</p> 
<p>kecana śāktāḥ -- śaktiṃ māyāśabdārthabhūtāṃ jagatkāraṇatvenāṅgī- 
<br/>kṛtāṃ satyāmabhyupetya mātuliṅgagadākheṭavidhāriṇī mahālakṣmīstasyāḥ 
<br/>prathamāvatāra iti varṇayanti | sā ca kālarātriḥ sarasvatīti dve 
<br/>śaktī utpādya brahmāṇaṃ puruṣaṃ śriyaṃ ca striyamutpādayāmāsa | svayaṃ 
<br/>mithunaṃ janayitvā svasute apyāha -- ahamiva yuvāmapi mithunamutpā- 
<br/>dayatamiti | tataḥ kālarātrirmahādevaṃ puruṣaṃ svarāṃ striyaṃ ca janayā- 
<br/>māsa | sarasvatī ca viṣṇuṃ puruṣaṃ gaurīṃ ca śriyamudapādayat | tata- 
<br/>ścādirvivāhamakarodakārayacca | evaṃ brahmaṇe svarāṃ viṣṇave śriyaṃ 
<br/>śivāya gaurīṃ dattvā śaktiyuktānāṃ teṣāṃ sṛṣṭisthitisaṃhārākhyāni 
<br/>karmāṇi pratyapādayaditi | tadetanmataṃ śrutyādimūlapramāṇavidhuratayā 
<br/>svotprekṣāmātraparikalpitamiti svarūpavyākriyaiva nirākriyetyupe- 
<br/>kṣaṇīyam | tataścānirvacanīyānādyavidyālasitaḥ pratyagātmani pratī- 
<br/>yamānaḥ pramātṛtvādiprapañca ityalamatiprasaṅgena | 
</p> 
<p>nanu kimarthaṃ pramātṛtvādīnāmāvidyakatvaṃ nigadyate | brahmajñānena 
<br/>nivartanāya jīvasya brahmabhāvāya vā | na prathamaḥ | śāstraprāmāṇyādeva 
<pb n="460"> 
<br/>satyasyāpi jñānena nivṛtterupapatteḥ | upalambhācca | tathā hi -- 
</p> 
<p><lg><l>setuṃ dṛṣṭvā vimucyeta brahmahā brahmahatyayā |</l></lg> 
<br/>ityādinā pāpaṃ sanīsrasyate | viṣayadoṣadarśanena rāgo daṃdahyate | 
<br/>tārkṣyadhyānena viṣaṃ śamyate | evaṃ kartṛtvādibandhaḥ pāramārthikopi 
<br/>tattvajñānena nivartyeta | na caramaḥ | aupādhikasya jīvabhāvasyopādhi- 
<br/>nivṛttyā nivṛttau brahmabhāvasaṃbhavāt | tasmādbandhasyāvidyakatvavāco- 
<br/>yuktiḥ sāvadyeti cet -- naitadanavadyam | satyasyātmavajjñānanivartyatvā- 
<br/>nupapatteḥ | bandhasya mithyātvamantareṇa śāstraprāmāṇyādapi tadasi- 
<br/>ddheśca | śāstramapi 
</p> 
<p><lg><l>lokāvagatasāmarthyaḥ śabdo vedepi bodhakaḥ |</l></lg> 
<br/>iti nyāyena lokāvalokitāṃ padaśaktiṃ padārthayogyatāṃ corarīkṛtya 
<br/>pracaratīti | aparathā ādityo yūpaḥ (tai. brā. 2 | 1 | 5) yajamānaḥ prastaraḥ 
<pb n="461"> 
<br/>(tai. saṃ. 1 | 7 | 4) ityādivākyastomasya yathāśruterthe prāmāṇyāpatteḥ | 
<br/>vaidikyāḥ kriyāyāḥ samakṣakṣayitayā pāratrikaphalakaraṇatvānyathā- 
<br/>nupapattyā apūrvāṅgīkaraṇānupapattiśca | loke ca śuktivyaktitattvābhi- 
<br/>vyaktāvapanīyamānasyāropitasya mithyātvadṛṣṭau taddṛṣṭāntāvaṣṭambhenā- 
<br/>tmatattvasākṣātkāravidyāpanodyasyāvidyakasya bandhasya mithyātvānu- 
<br/>mānasaṃbhavāt | vimataṃ mithyā adhiṣṭhānatattvajñānanivartyatvācchukti- 
<br/>kārūpyavaditi | na ca vimataṃ satyaṃ bhāsamānatvāditi pratiprayoge 
<br/>samānabalatayā bādhapratirodhaḥ | pratirodhabhiyānyataradoṣatvasaṃbha- 
<br/>vāditi vaditavyam | marumarīcikodakādau savyabhicārāt | abā- 
<br/>dhitatvena viśeṣaṇānna doṣa iti cet -- maivaṃ bhāṣiṣṭhāḥ | viśeṣaṇā- 
<br/>siddheḥ | tatredaṃ bhavānpṛṣṭo vyācaṣṭām | katipayapuruṣakatipayakālā- 
<br/>bādhitatvaṃ hetuviśeṣaṇaṃ kriyate sarvathā bādhavaidhuryaṃ vā | na prathamaḥ | 
<pb n="462"> 
</p> 
<p><lg><l>yatnenānumitopyarthaḥ kuśalairanumātṛbhiḥ |</l> 
<l>abhiyuktatarairanyairanyathaivopapādyate ||</l></lg> (vākyapa. 1 | 34) 
<br/>iti nyāyena tricaturapratipattṛpratipāditasyāpi pratipattrantareṇa prakā- 
<br/>rāntaramurarīkṛtya pratipādanāt | nāpi caramaḥ | sarvathā bādhavaidhurya- 
<br/>syāsarvajñadurjñeyatvāt | yadyevaṃ hanta tarhi jñānātmanopi satyatvaṃ nāvaga- 
<br/>myata iti cet -- maivaṃ maṃsthāḥ | tatsatyaṃ sa ātmā (chā. 6 | 8 | 7) 
<br/>ityāgamasaṃvādagateḥ | na ca prapañcepyayaṃ nyāya iti mantavyam | tādṛ- 
<br/>śasyāgamasyānupalambhāt | pratyutādvitīyatvaṃ śrāvayantyāḥ śruteḥ 
<br/>prapañcamithyātva eva pakṣapātāt | nanu kalpanāmātraśarīrasya pakṣasa- 
<br/>pakṣavipakṣādeḥ sarvasulabhatvena jayaparājayavyavasthayā kathaṃ kathā 
<br/>pratheta | kātra kathaṃtā | 
</p> 
<p>evaṃ tricaturajñānajanmano nādhikā matiḥ | (ślo. vā. 1 | 1 | 2 sūtre) 
<br/>iti nyāyena tricaturakakṣyāviśrāntasya tattadābhāsalakṣaṇānāliṅgi- 
<br/>tasya dūṣaṇabhūṣaṇādestatra kathāṅgatvāṅgīkārāt | ata evoktaṃ khaṇḍa- 
<pb n="463"> 
<br/>nakāreṇa -- vyāvahārikīṃ pramāṇasattāmādāya vicārārambhaḥ (kha. 
<br/>pṛ. 44) iti | na ca bhedagrāhibhiḥ pramāṇairadvaitaśruterjaghanyateti 
<br/>śaṅkyam | brahmaṇi pāramārthikasatyatvena tadāvedikāyāstattvāvedanala- 
<br/>kṣaṇaprāmāṇyāyāḥ śrutervyāvahārikapramāṇabhāvānāṃ pratyakṣādīnāṃ ca 
<br/>vibhinnaviṣayatayā parasparaṃ bādhyabādhakabhāvāsaṃbhavāt | tadapyuktaṃ 
<br/>tenaiva -- 
</p> 
<p><lg><l>tadadvaitaśrutestāvadbādhaḥ pratyakṣataḥ kṣataḥ |</l> 
<l>nānumānādi taṃ kartuṃ tavāpi kṣamate mate ||</l></lg> (kha. 1 | 20) 
</p> 
<p><lg><l>dhīdhanā bādhanāyāsyāstadā prajñāṃ prayacchatha |</l> 
<l>kṣeptuṃ cintāmaṇiṃ pāṇilabdhamabdhau yadīcchatha ||</l></lg> (kha. 1 | 24) 
<br/>tasmāttattvajñānena nivartanāyāsya bandhasyājñānakalpitatvamaṅgīkarta- 
<br/>vyam | yata uktaṃ yato jñānamajñānasya nivartakamiti | 
</p> 
<p>yaduktaṃ satyasyāpi duritasya setudarśanena nivṛttirupalabhyata iti | 
<br/>tadayuktam | vihitakriyānuṣṭhānena janitasya dharmasyādharmanivartakatva- 
<pb n="464"> 
<br/>dhrauvyāt | dharmeṇa pāpamapanudanti (ma. nā. 22 | 1) iti śruteḥ | pramā- 
<br/>ṇavastuparatantraśālinyā darśanakriyāyāścoditapuruṣaprayatnatantratvābhā- 
<br/>vena vidhānāsaṃbhavāt | 
</p> 
<p><lg><l>brahmahatyāṃ pramucyeta tasminsnātvā mahodadhau |</l></lg> 
<br/>ityādismṛtivihitabrahmacaryāṅgasahitadūrataradeśagamanasādhyabrahmahanana- 
<br/>nivṛttiphalakasetusnānapraśaṃsārthatvāt | yasya hi darśanamātreṇaiva 
<br/>duritopaśamaḥ kimuta snānena | anyathā dūragamanānarthakyaṃ prasajet | 
<br/>tatra kharādīnāmapyanarthanivṛttirāpatet | andhasya na syācca | nanu -- 
</p> 
<p><lg><l>agnicitkapilā rājā satī bhikṣurmahodadhiḥ |</l> 
<l>dṛṣṭamātrāḥ punantyete tasmātpaśyeta nityaśaḥ ||</l></lg> 
<br/>iti kvaciddarśanakriyāyā api vidhānaṃ darīdṛśyata iti cet -- maivaṃ 
<br/>vocaḥ | tatrāpyanayaivānupapattyāgnicidādyarghaparicaryādāveva tātparyā- 
<br/>vadhāraṇāt | yaccoktaṃ viṣayadoṣadarśanādrāgo dandahyata iti | tatra 
<br/>viṣayadoṣadarśanena virodhabhūtānabhiratisaṃjñakavairāgyaikaprādurbhāvādrā- 
<br/>ganivṛttau tadadarśanamātramiti na vyabhicāraḥ | yadapi tārkṣyadhyā- 
<br/>nādinā viṣādi satyaṃ vinaśyatīti | tanna śliṣyate | tatrāpi mantra- 
<br/>prayogādikriyāyā eva viṣādyapanodakatvāt | dhyānasya pramātvā- 
<br/>bhāvācca | yadavādyaupādhikasya jīvabhāvasyopādhinivṛttyā nivṛttau 
<pb n="465"> 
<br/>brahmabhāvopapatterna tadarthamarthavaitathyakathanamiti | tadapi kāśakuśāva- 
<br/>lambanakalpam | vikalpāsahatvāt | kimupādheḥ satyatvamabhipretya 
<br/>mithyātvaṃ vā | na prathamaḥ | pramāṇābhāvāt | nāparaḥ | iṣṭāpatteḥ | 
<br/>tasmādāvidyako bheda iti śrutāvadvitīyatvopapattayebhidhīyate na tu 
<br/>vyasanitayā | 
</p> 
<p>yadi vastutaḥ sarvopadravarahitamātmatattvaṃ tarhi kathaṃkāraṃ dehādi- 
<br/>rūpaṃ kārāgāraṃ kāraṃkāraṃ punaḥpunastatra praviśati | tadatiphalgu | 
<br/>avidyāyā anāditvena dattottaratvāt | ato nivṛttyupāya evānve- 
<br/>ṣaṇīyaḥ prekṣāvatā | na tu vismayaḥ kartavyaḥ | tataśca tattvamasyādivi- 
<br/>dyayā tadavidyānivṛttau niratiśayānandātmalābharūpaparamapuruṣārthaḥ 
<br/>setsyati | tathā cāpastambasmṛtiḥ -- ātmalābhānna paraṃ vidyata iti | 
<br/>nanvasau nityalabdhaḥ | na hi svayameva svasyālabdho bhavati | satyam | 
<br/>kiṃ tvanādimāyāsaṃbandhātkṣīrodakavatsamudācāravṛttitāṃ na labhate | 
<br/>tathā ca yathā śabarādibhirbālyātsvasutaiḥ saha vardhito rājaputrasta- 
<br/>jjātīyamātmānamavagacchanbandhubhirya evaṃbhūto rājā sa tvamasīti 
<br/>bodhite svarūpe labdhasvarūpa iva bhavati tathā veśyāsthānīyayānādya- 
<br/>vidyayā svabhāvāntaraṃ nīta ātmā mātṛsthānīyayā tattvamasītyā- 
<br/>dikayā śrutyā svabhāvaṃ nīyate | etadāhustraividyavṛddhāḥ -- 
</p> 
<p><lg><l>nīcānāṃ vasatau tadīyatanayaiḥ sārdhaṃ ciraṃ vardhita-</l> 
<l>stajjātīyamavaiti rājatanayaḥ svātmānamapyañjasā |</l> 
<l>saṃvāde mahadādibhiḥ saha vasaṃstadvadbhavetpūruṣaḥ</l> 
<l>svātmānaṃ sukhaduḥkhajālakalitaṃ mithyaiva dhiṅmanyate ||</l></lg> 
<pb n="466"> 
</p> 
<p><lg><l>dātā bhogaparaḥ samagravibhavo yaḥ śāsitā duṣkṛtām</l> 
<l>rājā sa tvamasīti rakṣitṛmukhācchrutvā yathāvatsa tu |</l> 
<l>rājībhūya jayārthameva yatate tadvatpumānbodhitaḥ</l> 
<l>śrutyā tattvamasītyapāsya duritaṃ brahmaiva saṃpadyate ||</l></lg> 
<br/>etenaitatpratyuktaṃ yaduktaṃ paraiḥ kiṃ dvayostādātmyamekasya vā | nādyaḥ | 
<br/>advaitabhaṅgaprasaṅgāt | na dvitīyaḥ | asaṃbhavāditi | tanna | avidyā- 
<br/>parikalpitabhedanivṛttiparatvena tattvamasyāditādātmyavādaprāmāṇyo- 
<br/>papatteḥ | tau ca paryanuyogaparihārāvagrāhiṣātāṃ manīṣibhiḥ | 
</p> 
<p><lg><l>na dvayorasti tādātmyaṃ na caikasyādvayatvataḥ |</l> 
<l>aprāmāṇyaṃ śruterevaṃ nāropadhvaṃsamātrataḥ ||</l></lg> iti | 
<br/>tataśca tattvamasīti tattvaṃpadārthaśravaṇamananabhāvanābalabhuvā sākṣā- 
<br/>tkāreṇānādyavidyānivṛttau saccidānandaikarasabrahmāvirbhāvaḥ saṃpatsyata 
<br/>iti brahmaṇo jijñāsyatvaṃ prathamasūtroktaṃ yuktam | 
</p> 
<p><lg><l>ajñātaṃ viṣayo brahma jñātaṃ tacca prayojanam |</l> 
<l>mumukṣuradhikārī syātsaṃbandhaḥ śaktitaḥ śruteḥ ||</l></lg> iti | 
</p> 
<p>janmādyasya yataḥ (bra. sū. 1 | 1 | 2) iti dvitīyasūtre brahma svarūpa- 
<br/>lakṣaṇataṭasthalakṣaṇābhyāṃ nyarūpi | tatra svarūpāntargatatve sati 
<br/>vyāvartakaṃ svarūpalakṣaṇaṃ satyaṃ jñānamanantaṃ brahma (tai. 2 | 1 | 1) ityā- 
<br/>divedāntaiḥ pratipāditam | tasya satyajñānādyātmakasvarūpāntargatatve 
<pb n="467"> 
<br/>sati vyāvartakatvāt | taṭasthalakṣaṇaṃ yato vā imāni (tai. 2 | 1) 
<br/>ityādīni vākyāni nirūpayanti jagajjanmādikāraṇatvena | taduktaṃ 
<br/>vivaraṇe -- 
</p> 
<p><lg><l>jagajjanmasthitidhvaṃsā yataḥ sidhyanti kāraṇāt |</l> 
<l>tatsvarūpataṭasthābhyāṃ lakṣaṇābhyāṃ pradarśyate ||</l></lg> iti | 
</p> 
<p>śāstrayonitvāt (bra. sū. 1 | 1 | 3) iti tṛtīyasūtre prathamavarṇakena 
<br/>ṣaṣṭhīsamāsamāśritya sarvajñatvaṃ pratyapādi | dvitīyavarṇakena bahuvrīhi- 
<br/>samāsamabhyupagamya brahmaṇo vedāntapramāṇakatvaṃ pratyajñāyi | 
<pb n="468"> 
</p> 
<p>tattu samanvayāt (bra. sū. 1 | 1 | 4) iti caturthe sūtre prathamavarṇakena 
<br/>vedāntānāṃ brahmaṇi tātparyaṃ pratyapādi | dvitīyavarṇakena vedāntānāṃ 
<br/>pratipattividhiśeṣatayā brahmapratipādakatvaṃ pratyakṣepi | diṅmātramatra 
<br/>pradarśitam | śiṣṭaṃ śāstra eva spaṣṭamiti sakalaṃ samañjasam || 
<br/>|| śrīrastu || 
</p> 
<p>iti śrīmatsāyaṇamādhavīye sarvadarśanasaṃgrahe sakaladarśanaśiro- 
<br/>laṃkāraratnaṃ śrīmacchāṃkaradarśanaṃ samāptam || 
</p> 
<p>samāptoyaṃ sarvadarśanasaṃgrahaḥ || 
</p> 
</text1> 
</doc> 
