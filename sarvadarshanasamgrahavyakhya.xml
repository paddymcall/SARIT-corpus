<doc>
<texṭ>
<pb n="1"/>
<h1>śrīgaṇeśāya namaḥ |</h1>
<h1>atha sarvadarśanasaṃgrahavyākhyā prārabhyate |</h1>
<p><lg><l>praṇamya paramātmānaṃ saccidānandavigraham |</l>
<l>vyākhyāsyāmi satāṃ prītyai sarvadarśanasaṃgraham ||</l></lg>
<lg><l>athātra saṃpradarśyante darśanāni samāsataḥ |</l>
<l>nāstikāstikagītatvāddvidhā tāni pracakṣate ||</l></lg>
<lg><l>nāsti vedodito loka iti yeṣāṃ matiḥ sthirā |</l>
<l>nāstikāste tathāstīti matiryeṣāṃ ta āstikāḥ ||</l></lg>
<lg><l>avaidikapramāṇānāṃ siddhāntānāṃ pradarśakāḥ |</l>
<l>cārvākādyāḥ ṣaḍvidhāste khyātā lokeṣu nāstikāḥ |</l>
<l>vedapramāṇakānīha procurye darśanāni ṣaṭ |</l>
<l>nyāyavaiśeṣikādīni te smṛtā āstikāmidhāḥ ||</l></lg>
<pb n="2"/>
<br/>cārvākādyāścārvākamādhyamikayogācārasautrāntikavaibhāṣikajainarūpāḥ ṣaṇnā-
<br/>stikāḥ | nyāyavaiśeṣikādīnītyatrādipadena sāṃkhyayogapūrvamīmāṃsāvedānta-
<br/>śāstrāṇāṃ saṃgrahaḥ | tatra prathamaṃ cārvākamataṃ pradarśayati -- <b>atheti | niḥśreyasa-
<br/>pradatvam |</b> mokṣapradatvam | <b>cārvākeṇeti |</b> cārū ramaṇīyo vāka uktiryasya
<br/>sa cārvākaḥ | ayaṃ bṛhaspatiśiṣyaḥ | etadukteḥ pariṇāme duḥkhapradatve'pi
<br/>śravaṇasamaye śrotṛṛṇāṃ manorañjanādramaṇīyatvam | <b>durucchedamiti |</b> cārvāka-
<br/>matātikramo'śakyaḥ | yata upadeśaṃ vinā svabhāvata eva tanmatānusāriṇo
<br/>lokāḥ | puṇyapāpayoradṛṣṭatvānna tatra viśvāsaḥ prāyeṇa prāṇinām | <b>yāvajjīva-
<br/>miti |</b> tapaścaryādikleśena jīvane'pi yato mṛtyuravaśyaṃbhāvyataḥ kṛtaṃ kleśena |
<br/>yāvacchakyaṃ sukhamupabhujyatām | nanu janmāntare sukhātiśayārthaṃ kleśasahanamiti
<br/>cettatrāha -- <b>bhasmībhūtasyeti |</b> deha evātmā | tadatiriktasyātmano'darśanāt |
<br/>dehastu maraṇakāle bhasmībhūtaḥ | tathā ca na paralokagatirnāpi janmāntaraprā-
<br/>ptiriti vyarthameva kleśasahanamiti bhāvaḥ | <b>arthakāmau |</b> dravyasaṃgrahaviṣayo-
<br/>pabhogau | <b>ata eva |</b> lokānāṃ cārvākamatānusaraṇasya svābhāvikatvādeva |
<br/><b>lokāyatamiti |</b> loka āyataṃ prasṛtamityarthaḥ |
<br/><b>catvārīti |</b> pṛthivyaptejovāyurūpāṇītyarthaḥ | ākāśasya pratyakṣābhāvena
<br/>pratyakṣaikapramāṇavādibhiścārvākairākāśaṃ nāṅgīkriyate | caturṇāṃ ca teṣāṃ śarīrarūpeṇa
<br/>pariṇāme pariṇāmaviśeṣasvābhāvyāttatra caitanyamutpadyate | śarīravināśe ca
<br/>caitanyamapi naśyatyeva | caitanyaṃ jñānam | <b>kiṇvādibhya iti |</b> kiṇvaśabdena
<pb n="3"/>
<br/>surāyāḥ prakṛtibhūto vṛkṣaviśeṣaniryāsa ucyate | tatra prakṛtyavasthāyāṃ madaśaktyabhā-
<br/>vepi tadvikṛtibhūtasurāyāṃ madaśaktirutpadyamānā dṛśyate tadvat | <b>vijñānaghanaḥ |</b>
<br/>caitanyarūpo'rthaḥ | <b>na pretyeti |</b> maraṇānantaraṃ kimapi jñānaṃ na bhavatītyarthaḥ |
<br/><b>pratyakṣaikapramāṇavāditayeti |</b> anumānaṃ na pramāṇam | taddhi vyāptijñānasā-
<br/>pekṣam | vyāptiśca vyabhicārarahitaḥ saṃbandhaḥ | sa na jñātuṃ śakyate | vyabhicārasya
<br/>durapohatvāt | yathā kācidvahnivyaktirdhūmādhikaraṇavṛttiriti buddhistathā kācidvahni-
<br/>vyaktirdhūmādhikaraṇāvṛttirapi syāditi buddherapi saṃbhavāt | na ca vahnidhūmayorbhūyo
<br/>darśanena vyabhicāranirāsaḥ śaṅkyaḥ | mahānasādau vahnidhūmayorbhūyodarśana-
<br/>sāhasrye'pi yathā tapte lohapiṇḍe vahnirdhūmavyabhicarito dṛśyate tathā kvaci-
<br/>ddhūme vahnivyabhicaritatvadarśanasyāpi saṃbhavāt | na ca vahnidhūmayoḥ sāmā-
<br/>nyapratyāsattyā sakaladhūmavahnīnāmalaukikapratyakṣasaṃbhavādvyāptigrahaḥ sulabha iti
<br/>naiyāyikoktaṃ yuktamiti vācyam | sāmānyasyaivābhāvāt | na hi ghaṭādivya-
<br/>ktyapekṣayātiriktaṃ kiṃciddhaṭatvādikaṃ saṃdṛśyate yena sāmānyakalpanārthavatī
<br/>syāt | ghaṭo'yamiti pratyakṣaṃ tu ghaṭasadbhāve pramāṇaṃ na tu ghaṭatvasattve | anyathā-
<br/>kāśasyāpyaṅgīkārāpatteḥ | kiṃ ca tapte lohapiṇḍe kevalāgnivadgopālaghuṭikādau
<br/>kevaladhūmasyāpi pratyakṣadarśanena bhūyodarśanena vyabhicāranirāsāsaṃbhava eva | evaṃ
<br/>bhūyaḥ sahacaritayorapi mitrayormitho vyabhicāraḥ strīsaṅgādau dṛśyata eva | tathā
<br/>ca vyāptigrahāsaṃbhavādanumānaṃ na pramāṇam | evamupamānamapi na pramāṇam |
<br/>mahiṣa iva puruṣo mātaṅgīva yoṣidityupamānātpramājñānāsaṃbhavāt | evaṃ
<br/>śabdo'pi na pramāṇam | kasyāpi yathārthavakturabhāvāt | arthāpattirapi
<br/>na pramāṇam | pīno devadatto divā na bhuṅkta ityatra divābhojanābhāva-
<br/>viśiṣṭapīnatvena rātribhojanasya kalpanā tu na niyamena bhavati | divā
<br/>rātrau cābhojino'pyāmavātādinā pīnatvadarśanāt | evamanupalabdhirapi na
<br/>pramāṇam | tatprameyasyābhāvasyaivābhāvāt | bhūtale ghaṭo nāstīti pratyakṣaṃ hi keva-
<br/>labhūtalasattve pramāṇaṃ na tu bhūtalavyatiriktabhūtalaniṣṭhābhāvasattve | <b>na cāsyeti |</b>
<pb n="4"/>
<br/>viṣayopabhogajanitasukhasya duḥkhamiśritatvenetyarthaḥ | <b>saśalkāniti |</b> śalkaṃ
<br/>matsyatvak | <b>sapalālānīti |</b> palālaṃ stambaḥ kaṇiśādadhobhāgaḥ | busaṃ
<br/>vā | <b>na hi mṛgā iti |</b> agre mṛgāḥ sasyavināśaṃ kariṣyantīti bhiyā
<br/>kṣetre śālīnāmāvāpa eva na kārya iti buddhiḥ kasyāpi nodeti | tathāgre
<br/>yācakā āgamiṣyantīti bhiyā cullyāṃ pākabhāṇḍānyeva na prasthāpanīyānīti
<br/>buddhirna kasyāpi dṛśyate | <b>nādhiśrīyanta iti |</b> adhiśrayaṇaṃ prasthāpanam |
<br/>etaduttaraṃ na vā sapatnyaḥ santīti preyānparihniyate iti kvacitpāṭho dṛśyate |
<br/><b>tyājyamiti |</b> viṣayasaṃbandhajanyaṃ yatsukhaṃ tadduḥkhayuktatvāttyājyamiti yo
<br/>vicāraḥ sa mūrkhāṇāmeva | na hyantaḥsvacchataṇḍulapūrṇānvrīhīnkevalaṃ bahistuṣeṇa
<br/>kaṇena copahitā iti buddhyā ko'pi tyaktumicchati | kiṃ tu tuṣānkaṇāṃśca dūrī-
<br/>kṛtyāntaḥsthāṃstaṇḍulāngṛhṇātyevetyarthaḥ | <b>nanviti |</b> viduṣāṃ yāgnihotrādau pravṛtti-
<br/>rdṛśyate tatra na kiṃcitsukhaṃ dṛśyate | pratyuta pracurasya dravyasya vyayaḥ śarīrakleśa-
<br/>ścānubhūyate | tathā ca sā pravṛttiḥ kevalaṃ pāralaukikasukhoddeśenaiveti tayā pravṛttyā
<br/>paralokāstitvaṃ kalpanīyamiti śaṅkāśayaḥ | <b>tadapi neti |</b> neyaṃ pravṛttiḥ para-
<br/>lokāstitvakalpanāyāṃ pramāṇabhūtā bhavatītyarthaḥ | <b>anṛteti |</b> oṣadhe trāya-
<br/>svainam (tai. saṃ. 1 | 2 | 1) iti mantro darbhaviṣayaḥ | svadhite mainaṃ hiṃsīḥ
<pb n="5"/>
<br/>(tai. saṃ. 1 | 2 | 1) iti mantraḥ kṣuraviṣayaḥ | śṛṇota grāvāṇaḥ (tai. saṃ. 1 | 3 | 13)
<br/>iti pāṣāṇaviṣayaḥ | eteṣvacetanānāṃ darbhakṣurapāṣāṇānāṃ cetanavatsaṃbodhanaṃ śrūyate |
<br/>taccāsaṃbhavi | ataścānṛtārthabodhakatvādasyāprāmāṇyam | eka eva rudro na
<br/>dvitīyāya tasthe (tai. saṃ. 1 | 8 | 6) sahasrāṇi sahasraśo ye rudrā adhibhūmyām
<br/>(tai. saṃ. 4 | 5 | 11) ityanayormantrayormitho viruddhārthakatvena vyāghātādaprāmāṇyam |
<br/>āpa undantu (tai. saṃ. 1 | 2 | 1) iti mantro yajamānasya kṣaurakāle jalena śirasaḥ
<br/>kledanaṃ brūte | asya mantrasya lokaprasiddhārthānuvādakatvena punaruktatvādanadhigatārtha-
<br/>gantṛtvābhāvādaprāmāṇyam | evaṃ karmabodhakasya vedabhāgasyāprāmāṇyaṃ jñānakāṇḍa-
<br/>prāmāṇyavādibhirvedāntibhiruktam | tathā jñānakāṇḍe'nnaṃ brahmeti vyajānāt
<br/>(tai. 3 | 2) prāṇo brahmeti vyajānāt (tai. 3 | 3) ityādāvanna-
<br/>prāṇādīnāṃ vastuto'brahmabhūtānāmapi brahmatvamuktam | ataścānṛtārthabodhakatvāda-
<br/>syāprāmāṇyam | tathaikamevādvitīyam (chā. 6 | 2 | 1) ityatrātmaikyaṃ prati-
<br/>pādyate | dvā suparṇā sayujā (mu. 3 | 1 | 1) ṛtaṃ pibantau (kā. 3 | 1)
<br/>ityatrātmabhedaḥ pratipādyate | tathā cānayormitho viruddhārthakatvena vyāghātādaprā-
<br/>māṇyam | tathā pṛthivyā oṣadhayaḥ | oṣadhībhyo'nnam (tai. 2 | 1 | 1) asya
<br/>mantrasya lokaprasiddhārthānuvādakatvena punaruktatvādanadhigatārthagantṛtvābhāvādaprā-
<br/>māṇyam | evaṃ jñānakāṇḍasyāprāmāṇyaṃ karmakāṇḍaprāmāṇyavādibhirmīmāṃsakairukta-
<br/>m | tathā ca dvayoḥ kalahe tṛtīyasya lābha iti nyāyena cārvākāḥ kṛtsnasyāpi
<br/>vedasyāprāmāṇyamicchanta itthaṃ bruvate -- ṛgyajuḥsāmarūpā vedatrayī dhūrtānāṃ pralāpa-
<br/>mātram | dhūrtā hyagnihotrādikarmapratipādakaṃ vedaṃ viracya tatra śraddhājaḍānāṃ viśvā-
<br/>samutpādya pāralaukikasukhalobhena saṃbhavadbahuvittavyaye'pi kleśasādhye'pi ca
<br/>yajñādau lokānpravartya tebhyaḥ sakāśātpracuraṃ dravyaṃ labdhvā svajīvikāṃ saṃpāda-
<br/>yantīti | <b>ābhāṇakaḥ |</b> lokoktiviśeṣaḥ | <b>agnihotramiti |</b> agniho-
<br/>trapadenāgnisādhyānyakhilāni śrautasmārtakarmāṇyupalakṣyante | trayo vedā ṛgyajuḥ-
<pb n="6"/>
<br/>sāmarūpāḥ | atharvavedastu tadantargata eva | tasyaiva pṛthaktvavivakṣayā vedacatuṣṭaya-
<br/>miti loke prasiddhiḥ | ete ca vedā dhūrtaiḥ svayaṃ viracitā apyajñānāṃ śraddhotpā-
<br/>danāyāpauruṣeyatvena prasiddhiṃ prāpitā iti cārvākābhiprāyaḥ | tridaṇḍaśabdena
<br/>karmatyāgarūpaḥ saṃnyāso gṛhyate | bhasmaguṇṭhanaṃ śarīre bhasmalepaḥ | tena ca bhasma-
<br/>dhāraṇapūrvakāṇi saṃdhyāvandanadevapūjanajapādīni karmāṇi gṛhyante | buddhimantaḥ
<br/>puruṣāḥ svabuddhivaibhavena rājñaḥ sāmadānādyupāyeṣu tattaddeśakālocitamantrapradānena
<br/>sāhāyyamācaranto rājñaḥ prītipātratāṃ bhajante | pauruṣaśālino'pi parākrameṇa
<br/>śatrūnvijitya rājñaḥ prītimātanvate | dvaye'pyamī rājñaḥ sakāśāllabdhadhanā nayena
<br/>jīvikāṃ saṃpādayanti | ye caitādṛśabuddhivikalāḥ parākramahīnāśca puruṣāste nayena
<br/>svajīvikāṃ saṃpādayitumapārayanto lokavañcanādanyajjīvikāsādhanamapaśyanto-
<br/>'gnihotrādyanekaviṣayajālaṃ prasārya bhinnarucīlloṃṃkānkāṃścitkvacidityevaṃ prāyo'-
<br/>khilāñjanānkarmapāśabaddhānsaṃbhāvya paśyatoharā ete vaidikaṃmanyā dhūrtabakā
<br/>lokebhyo dravyaṃ labdhvā svajīvikāṃ saṃpādayantītyarthaḥ | <b>duḥkhameva naraka
<br/>iti |</b> nānyaḥ kaścana kumbhīpākādiḥ | <b>lokasiddhaḥ |</b> prajānāṃ niyantṛtvena dṛṣṭaḥ |
<br/>na tu jagata utpattisthitisaṃhārakartānya īśvaraḥ kaścijjanmāntarapradātā |
<br/>utpattyādi tu jagataḥ svābhāvikameva | svabhāvata eva sarvaṃ pariṇamati | janmā-
<br/>ntaraṃ tu nāstyeva | deha evātmā | tadvināśo maraṇameva mokṣaḥ | <b>dehātmavāda
<br/>iti |</b> dehavyatiriktasyātmano'ṅgīkāre tu maraṇasamaye dehādbahirgacchatastasyāda-
<br/>rśanena tasyāmūrtatvāṅgīkārāvaśyaṃbhāvena tatra kṛśatvasya kṛṣṇādirūpasya cāsaṃbha-
<br/>vādahaṃpadavācyātmanaḥ kṛśakṛṣṇādipadaiḥ sāmānādhikaraṇyaṃ kṛśo'haṃ kṛṣṇo'hami-
<br/>tyevaṃ lokaprasiddhaṃ na saṃbhavatītyarthaḥ | nanu yadi śarīramevātmā tarhi tasyaivāhaṃpa-
<br/>davācyatvenāhaṃ śarīramiti vaktavyaṃ syānna tu mama śarīramitītyata āha -- <b>mameti |</b>
<br/>rāhoḥ śiromātrarūpatvena yadyapi rāhuḥ śira iti vaktavyaṃ tathāpyekasyaiva tasya
<br/>śabdabhedena kathaṃcidbhedaṃ parikalpya ṣaṣṭhyupapattiḥ kriyate tathaivātreti bhāvaḥ |
<pb n="7"/>
<br/><b>bhūmīti |</b> bhūmiḥ pṛthivī | vāri jalam | analo'gniḥ | anilo vāyuḥ | ā-
<br/>kāśaṃ tu naiva cārvākairaṅgīkriyate | śarīrarūpo yaḥ pṛthivyādīnāṃ saṃghātaviśeṣastadrū-
<br/>peṇa pariṇatebhyaḥ pṛthivyādibhyaścaturbhyo bhūtebhyaścaitanyaṃ saṃjāyate | caitanyaṃ jñānam |
<br/><b>kathamanyatheti |</b> dhūma eva dhvajaścihnaṃ yasya sa dhūmadhvajo'gniḥ | prekṣā-
<br/>vanto vicāraśīlāḥ | te hi parvatādau dhūmaṃ dṛṣṭvātrāgnirastītyanumānapramā-
<br/>ṇena niścityāgniprāptyarthaṃ pravartamānā loka upalabhyante | tathā yathārthavaktrā
<br/>kenacinnadyāstīre phalāni santītyukte śabdapramāṇena nadyāstīre phalāni santīti
<br/>niścitya phalaprāptyarthaṃ prekṣāvatāṃ phalārthināṃ tatra pravṛttirdṛśyate | pratyakṣaikapramāṇa-
<br/>vādinaye tvanumānasya śabdasya ca prāmāṇyābhāvena loke dṛśyamānā prekṣāvatāṃ
<br/>pravṛttirnopapadyata ityarthaḥ | <b>vyāptīti |</b> yatra dhūmastatrāgniriti sāhacaryaniyamo
<br/>vyāptiḥ | hetordhūmasya yatparvatādipakṣavṛttitvaṃ sā pakṣadharmatā | vyāptiḥ pakṣadharmatā
<br/>cetyubhayaṃ jñātaṃ ceddhūmādiliṅgenāgnyādeḥ sādhyasyānumānaṃ bhavati | līnamapratyakṣama-
<br/>gnyādikamarthaṃ gamayati bodhayati talliṅgaṃ jñāpako heturdhūmādiḥ | <b>vyāptiśceti |</b> yatra
<br/>dhūmastatrāgnirityevaṃ hetusādhyayoryaḥ sāhacaryaniyamaḥ sa upādhisattve na saṃbhavati |
<br/>yathā hiṃsā adharmasādhanaṃ hiṃsātvāt | atra niṣiddhatvamupādhiḥ | upādhisvarūpaṃ
<br/>cānupadameva sphuṭībhaviṣyati | upādhisattvāccātra hiṃsātvādharmasādhanatvayoḥ
<pb n="8"/>
<br/>sāhacaryaṃ na niyatam | kiṃ tu vyabhicaritam | yato yatrayatra hiṃsātvaṃ tatratatrā-
<br/>dharmasādhanatvamiti na niyamaḥ saṃbhavati | yāgīyapaśuhiṃsāyāṃ vedavihitāyāṃ
<br/>hiṃsātve'pyadharmasādhanatvābhāvāt | upādhiśca śaṅkito niścitaśceti dvividhaḥ |
<br/>upādhiśaṅkāyāmapi vyāptiniścayābhāvenānumānapratibandhāt | vyāptiśca vastutaḥ
<br/>satyapi nānumāne kāraṇaṃ bhavati | kiṃ tu niścitajñānaviṣayībhūtaiva tathā | yatra
<br/>niścitopādhistatra vyāptervastuta evābhāva iti na tatrānumānāvasaraḥ | yatra tu
<br/>śaṅkitopādhistatra vastutaḥ kvacidvyāptirnāsti kvacidastīti dvaividhyam | ādye
<br/>naivānumānam | dvitīye tu vyāptisattve'pi tasyā niścitajñānābhāvena nānu-
<br/>mānam | upādhiśaṅkāpanodottaraṃ tu vyāpterniścayādanumānaṃ bhavatyevetyanyat |
<br/><b>sa ceti |</b> cakṣurādikamindriyaṃ svayamajñātamapi darśanādisādhanaṃ bhavati yathā
<br/>bālasya na tathā vyāptirajñātā kevalasattayānumānasādhanaṃ bhavati | kiṃ tu niści-
<br/>tajñānaviṣayībhūtaiva | niścayātmakaṃ jñānaṃ ca pramāṇajanyam | pramāṇāni ca
<br/>pratyakṣānumānopamānaśabdarūpāṇi catvāri nyāyanaye | anyeṣāṃ pramāṇānāṃ tannai-
<br/>vāntarbhāvaḥ | pramāṇacatuṣṭayamadhye na kenāpi pramāṇena vyāptijñānaṃ saṃbhavati |
<br/>tadāha -- <b>kaḥ khalviti | prathamaḥ |</b> prathamaḥ pakṣaḥ | <b>saṃprayukteti |</b> bāhye-
<br/>ndriyasāhāyyena jāyamānaṃ bāhyapratyakṣaṃ hi bāhyendriyasaṃyuktameva viṣayaṃ gṛhṇāti |
<br/>indriyasaṃyogaśca vartamānasyaiva vastuno na tu bhūtasya bhaviṣyato vā vastunaḥ
<br/>saṃbhavati | vyāptau tu traikālikadhūmāgnyoḥ saṃgraha āvaśyaka iti na bāhyapratyakṣeṇa
<br/>vyāptijñānaṃ saṃbhavati | <b>bhavati |</b> vartamāne | <b>sarvopasaṃhāravatyāḥ |</b> sarveṣāṃ
<br/>traikālikānāṃ dhūmādīnāmupasaṃhāraḥ saṃgraho yatrāsti tathābhūtāyāḥ | <b>na ceti |</b>
<br/>sāmānyaṃ jātirdhūmatvāgnitvādiḥ | yadyapi traikālikānāṃ dhūmāgnyādivyaktīnāṃ
<br/>pratyakṣajñānaṃ na saṃbhavati tathāpi tadgatadhūmatvāgnitvādijātīnāṃ pratyakṣaṃ sula-
<br/>bham | traikālikeṣvapi dhūmeṣu dhūmatvasyaikatvāt | yacca vartamāne dhūme dhūmatvaṃ
<br/>tadeva bhūte bhaviṣyati ca dhūme dhūmatvaṃ nānyaditi traikālikavyaktigatadhūmatvādi-
<br/>jāteḥ pratyakṣasaṃbhavaḥ | tathā ca dhūmatvāgnitvayorvyaktidvārā paraṃparayā parvatādau
<pb n="9"/>
<br/>sāmānādhikaraṇyaṃ vyāptiriti vyāptipratyakṣaṃ jāyate | paraṃ tu vyaktyordhūmāgnyo-
<br/>rvyāptijñānābhāvena dhūmenāgnyanumānāsaṃbhavastadavastha eveti bhāvaḥ | <b>caramaḥ |</b>
<br/>vyāpterāntaraṃ pratyakṣamityevaṃrūpo dvitīyaḥ pakṣaḥ | <b>antaḥkaraṇasyeti |</b> yadyapyā-
<br/>ntarasyātmanastadgataguṇānāṃ sukhādīnāṃ ca manasā jāyamānaṃ mānasapratyakṣaṃ bāhye-
<br/>ndriyasāhāyyaṃ vinaiva bhavati tathāpi bāhyārthānāṃ manasā jāyamānaṃ pratyakṣaṃ
<br/>bāhyendriyadvāreṇaiva | dhūmādigatā vyāptiśca bāhyo'rtha eveti bhāvaḥ | <b>cakṣu-
<br/>riti |</b> cakṣurādibāhyendriyaiḥ pradarśito rūpādirviṣayo yasya tādṛśaṃ mano bāhyā-
<br/>rthapratyakṣe paratantraṃ bahirindriyādhīnamityarthaḥ | <b>tatratatrāpīti |</b> agnyādisā-
<br/>dhakānumānasādhanībhūtā dhūmādiniṣṭhā vyāptiryenānumānāntareṇa jñāyate tādṛśā-
<br/>numānasādhanībhūtā vyāptiḥ punastṛtīyenānumānenetyevamanavasthā syāditi
<br/>bhāvaḥ | <b>tadupāyaḥ |</b> vyāptijñānopāyaḥ | <b>kāṇādeti |</b> kāṇādā vaiśeṣikāḥ |
<br/>te hi pratyakṣānumānarūpaṃ pramāṇadvayamevecchanti | taduktaṃ bhāṣāparicchede --
</p>
<p><lg><l>śabdopamānayornaiva pṛthakprāmāṇyamiṣyate |</l>
<l>anumānagatārthatvāditi vaiśeṣikaṃ matam ||</l></lg> (bhā. pa. 140)</p>
<p>iti | anupalabdheḥ pratyakṣe'ntarbhāvaḥ | śabdopamānārthāpattisaṃbhavaitihyaceṣṭā-
<br/>pariśeṣāṇāṃ cānumāne'ntarbhāvastanmate | anumānasya ca vyāptijñānopāyatvama-
<br/>navasthādoṣagrastamityuktameva | naiyāyikādayo hyanumānāpekṣayā śabdaṃ pramāṇā-
<br/>ntaramicchanti | tanmate'pyāha -- <b>anantarbhāva iti | vṛddheti |</b> śabdo hi
<br/>śaktijñānasahakāreṇaivārthabodhajanakaḥ | śaktijñānajanakopāyeṣu ca vṛddhavyavahāro
<br/>mukhyaḥ | vyavahāreṇa śaktijñānaṃ cānumānapramāṇasahāyenaiva | yathottamavṛddho-
<br/>ccāritaṃ gāmānayeti vākyaṃ śrutvā madhyamavṛddho gopaśumānayati | tādṛśagavānayanaṃ
<br/>dṛṣṭvā tena liṅgena bālo gāmānayeti vākyasya gavānayanarūpe'rthe saṃbandhaṃ kalpa-
<br/>yati dhūmenāgnimiva | sa saṃbandha eva śaktiḥ | tathā cānumānapramāṇasādhanībhūtaṃ
<br/>dhūmāgnyorvyāptirasti iti kenaciduktādvākyācchabdapramāṇena jāyamānaṃ vyāpti-
<pb n="10"/>
<br/>jñānaṃ tādṛśavākyaghaṭakānāṃ dhūmāgnivyāptiśabdānāṃ śaktigrahe satyeva bhavenna tu
<br/>tataḥ prāk | śaktigrahaśca vyavahārarūpaliṅgenānumānapramāṇenaiveti punaranumānā-
<br/>ntarāpekṣāyāṃ tadarthaṃ punarvyāptijñānamityanavasthā duruddhareti bhāvaḥ | nanu vṛddha-
<br/>vyavahāraṃ vināpi vyākaraṇakośādibhireva dhūmāgnivyāptiśabdānāṃ śaktigrahe jāte
<br/>śabdapramāṇena vyāptijñānaṃ syāditi nānavasthetyata āha -- <b>dhūmadhūmadhvajeti |</b>
<br/>dhūmadhvajo'gniḥ | avinābhāvo vyāptiḥ | <b>manvādivaditi |</b> sādharmye dṛṣṭāntaḥ |
<br/>nāstikānāṃ cārvākāṇāṃ manorapi vākye viśvāsābhāvāt | tathā ca śabdapramāṇaṃ
<br/>naiva vyāptijñānopāya iti siddham | etena svārthānumāne pūrvaṃ pramāṇāntareṇa gṛhī-
<br/>tavyāptikaḥ puruṣaḥ parvatādau pakṣe dhūmādikamarthāntaraṃ dṛṣṭvāgnyādikamarthāntara-
<br/>manuminotīti tatrānavasthā bhavatu nāma | parārthānumāne tu pañcāvayavavākyā-
<br/>ntargatodāharaṇavākyādeva vyāptijñānaṃ sulabhamiti nānavastheti parāstam |
<br/>udāharaṇavākyājjāyamānaṃ hi śabdapramāṇenaivetyuktadoṣatādavasthyāt | atha pañcā-
<br/>vayavavākyaprayoktāpi durlabha ityāha -- <b>anupadiṣṭeti |</b> vyāpteśca jñānābhāve sati
<br/>naiva dhūmādināgnyāderanumānamiti nāmaśeṣameva svārthānumānam | tathā ca pañcāva-
<br/>yavavākyaprayogāsaṃbhavenārthādeva parārthānumānasya nāmāpi grahītuṃ na śakyata iti
<br/>bhāvaḥ | athopamānādikamapi na vyāptigrahopāya ityāha -- <b>upamānādika-
<br/>miti |</b> gosadṛśapiṇḍe saṃjñini gavaya iti saṃjñāyā yaḥ saṃbandhaḥ śaktirūpaḥ
<br/>sa upamānapramāṇena jñāyate na tu tādṛśasaṃbandhaviśeṣātiriktaṃ kiṃcit | eva-
<br/>manupalabdhipramāṇenābhāva eva jñāyate na tu tadatiriktaṃ kiṃcit | tathā ca na
<br/>so'pi vyāptijñānopāyaḥ | <b>anaupādhikasaṃbandhaḥ |</b> vyāptiḥ |
</p>
<p>atha vyāptijñānaṃ prakārāntareṇāpi durlabhamityāha -- <b>kiṃ ceti |</b> anaupādhika-
<br/>saṃbandho hi vyāptiḥ | anaupādhika upādhirahitaḥ | upādhirāhityaṃ ca sarvavidha-
<br/>syopādherabhāvaḥ | upādhyabhāvajñānaṃ copādhijñāne satyeva | abhāvajñānasya pratiyo-
<pb n="11"/>
<br/>gijñānasāpekṣatvāt | upādhiśca dravyarūpo dharmī guṇādirdharmaśca mūrto'mūrtaśca pratya-
<br/>kṣo'pratyakṣaśca sarvavidho'pi saṃbhavati | kaścinniścitaḥ kaścicchaṅkitaścetyanyat |
<br/>tatrāpratyakṣopādhyabhāvajñānārthamanumānāntarāpekṣā syādeva | tathā cānumānapramāṇaṃ
<br/>vyāptijñānāpekṣam | vyāptisvarūpasya copādhyabhāvaghaṭitatvenopādhyabhāvajñānārthaṃ
<br/>punaranumānāntarāpekṣetyanavasthā syādeveti bhāvaḥ | prakārāntareṇāpi doṣamāha --
<br/><b>api ceti |</b> vyāptisvarūpasyopādhyabhāvaghaṭitatvenopādhijñānāpekṣā | upādhi-
<br/>svarūpasya ca vyāptighaṭitatvena vyāptijñānāpekṣetyanyonyāśrayadoṣa ityāśayaḥ |
<br/>upādhisvarūpamāha -- <b>sādhanāvyāpakatva iti | anitye sādhya iti |</b>
<br/>śabdo'nitya utpannatvāt | saddheturayam | utpannatve'nityatvavyāpteranaupādhikatvāt |
<br/>paraṃ tu yadyupādherlakṣaṇaṃ sādhyavyāpakatvamityeva kriyate tarhi sakartṛkatvamupādhiḥ
<br/>syāt | tasyānityatvavyāpakatvāt | na ca prāgabhāve'nityatvasattve'pi sakartṛkatvā-
<br/>bhāvānna sādhyavyāpakatvamiti vācyam | sakartṛkatvasya bhāvāvacchinnānityatvavyā-
<br/>pakatvāt | ataḥ sādhanāvyāpakatvamityuktam | sakartṛkatvaṃ tu notpannatvasyāvyā-
<br/>pakam | sādhanāvyāpakatvamātramupādherlakṣaṇaṃ ceduktānumāna eva ghaṭatvamupādhiḥ
<br/>syāt | ghaṭatvasyotpannatvarūpasādhanāvyāpakatvāt | ataḥ sādhyavyāpakatvamityu-
<br/>ktam | ghaṭatvasyānityatvarūpasādhyavyāpakatvābhāvāt | tāvatāpyaśrāvaṇatvamu-
<br/>pādhiḥ syāt | aśrāvaṇatvaṃ hyutpannatvarūpasādhanasyāvyāpakaṃ bhavati | śabda utpa-
<br/>nnatvasattve'pyaśrāvaṇatvābhāvāt | dravyatvāvacchinnānityatvasya vyāpakaṃ ca bhavati |
<br/>ataḥ sādhyasamavyāptatvamityuktam | aśrāvaṇatvaṃ nityeṣvātmākāśādāvastīti
<br/>na taddravyatvāvacchinnānityatvena samaniyatam | ato neyaṃ samavyāptiḥ | <b>samā-
<br/>sametyādineti |</b>
</p>
<p><lg><l>samāsamāvinābhāvāvekatra sto yadā tadā |</l>
<l>samena yadi no vyāptastayorhīno'prayojakaḥ ||</l></lg>
<br/>khaṇḍanakhaṇḍakhādyaṭīkāyāmānandapūrṇaviracitāyāmanumānakhaṇḍane (pṛ. 707)
<br/>dhṛtoyaṃ ślokaḥ | asyārthaḥ -- yadaikatraikasminpadārthe samāsamāvinābhāvau staḥ |
<pb n="12"/>
<br/>avinābhāvo vyāptiḥ | sā ca dvidhā -- samavyāptirasamavyāptiśca | samaniya-
<br/>tayordvayormadhya ekenāparasya vyāptiḥ samavyāptiḥ | yathā pṛthivītvagandhayoḥ |
<br/>yā cāsamaniyatayordvayormadhya ekenāparasya vyāptiḥ sā'samavyāptiḥ | yathāgni-
<br/>nā dhūmasya | ayogolake'gneḥ sattve'pi dhūmasyāsattvenāgnidhūmayorasamaniyatatvāt |
<br/>agninā saha ya ārdrendhanasya saṃyogastasminnekasminpadārthe dhūmena saha samavyāptiḥ |
<br/>dhūmārdrendhanasaṃyogayoḥ samaniyatatvāt | yā cāgninārdrendhanasaṃyoge vyāptiḥ
<br/>sā tvasamavyāptiḥ | ayogolake'gneḥ sattve'pyārdrendhanasaṃyogasyāsattvenāgnyārdre-
<br/>ndhanasaṃyogayorasamaniyatatvāt | tathā caikatrārdrendhanasaṃyoge dhūmena samavyāpti-
<br/>ragninā cāsamavyāptiriti vyāptidvayaṃ vartate | tayoḥ samāsamayordhūmāgnyormadhye
<br/>hīno'samo'gniḥ samena dhūmena yadi no vyāpto'gnirdhūmavyāpyo na bhavati tarhi
<br/>so'samo'gniraprayojakaḥ | dhūmarūpasādhyasya sādhako heturna bhavatīti | evamu-
<br/>pādhisvarūpaṃ pradarśya vyāptijñānopādhijñānayoranyonyāśrayadoṣamupapādayati -- <b>tatra
<br/>vidhīti |</b> adhyavasāyo niścayaḥ | upasaṃharati -- <b>tasmāditi | avinā-
<br/>bhāvasya |</b> vyāpteḥ | etāvatā granthasaṃdarbheṇa vyāptijñānopāyābhāvenānumānasya
<br/>na prāmāṇyamiti pratipāditam | śabdastu na pramāṇamityanupadameva vyāptijñāno-
<br/>pāyavicāraprasaṅgenopapāditam | kiṃ ca pramāṇāntarāṇāṃ prāyo vaiśeṣikairanumā-
<br/>ne'ntarbhāvaḥ kṛtaḥ | tatra coktarītyānumānasya prāmāṇyaṃ na sidhyatītyarthādeva
<br/>tadantarbhūtānāṃ pramāṇāntarāṇāmapyaprāmāṇyameveti bodhyam | nanu yadi nānu-
<br/>mānaṃ pramāṇaṃ tarhi yā loke dhūmaṃ paśyato'gniprāptyarthaṃ pravṛttirdṛśyate sā na saṃga-
<br/>cchata iti cettatrāha -- <b>dhūmādijñāneti | pratyakṣamūlatayeti |</b> pūrvaṃ pratyakṣato
<br/>dṛṣṭo'gniḥ | paścātkiyadbhiḥ kṣaṇairdhūmaṃ dṛṣṭvodbuddhasaṃskāro'gniṃ smṛtvā pravartata iti
<br/>bhāvaḥ | kalpāntaramāha -- <b>bhrāntyeti |</b> dhūmāgnyoḥ sāhacaryeṇa dhūmaṃ dṛṣṭvāgnibhramā-
<br/>tpravṛttiriti bhāvaḥ | nanu bhrāntyā pravṛttau kathaṃ satyasyāgneḥ pratilambhastatrāha --
<br/><b>kvaciditi |</b> śārīrasāmarthyadhanakīrtyādyaiśvaryaprāptaye tathotpannasya rogādernivṛ-
<br/>ttaye ca maṇisparśo mantraprayoga auṣadhasevanaṃ ca kriyamāṇaṃ dṛśyate loke | paraṃ tu
<pb n="13"/>
<br/>maṇyādyupayoge'pi kvacitkāryaṃ na dṛśyate | kvacicca tadabhāve'pi kāryaṃ dṛśyate |
<br/>ato'nvayavyatirekavyabhicārānnaiva tatra vastutaḥ kāryakāraṇabhāvaḥ | aiśvaryā-
<br/>diprāptistu svabhāvata eva kvacidbhavati kvacinna bhavati | tathā rogādinivṛttirapi
<br/>svabhāvata eva bhuktānnādipariṇāmaviśeṣātkvacidbhavati kvacinna bhavati | tatra
<br/>kvacitkākatālīyanyāyena jāyamānaṃ kāryaṃ dṛṣṭvā bhrāntāḥ kāryakāraṇabhāvaṃ manyante |
<br/>vastutastu naiva tatra kāryakāraṇabhāvaḥ | tadvadatrāpi naiva dhūmajñānāgnijñānayoḥ
<br/>kāryakāraṇabhāvaḥ | bhrāntyā pravṛttāvapi yādṛcchikatayaiva vastusato'gneḥ pratilambha
<br/>iti | kecittu sadasatkarmajanyaṃ puṇyapāparūpamadṛṣṭaṃ sukhaduḥkharūpasvaphaladānonmukhaṃ
<br/>sadaiśvaryaṃ dadāti rogotpattyādikaṃ ca karoti | tathā caiśvaryādinā kāryeṇa svakā-
<br/>raṇamadṛṣṭaṃ sādhyate dhūmenāgnirivetyāhuḥ | tanna | aiśvaryaprāptyādeḥ svābhāvikatvāt |
<br/>tadāha -- <b>atastatsādhyamiti | paśuścediti |</b> taduktaṃ viṣṇupurāṇe --
</p>
<p><lg><l>nihatasya paśoryajñe svargaprāptiryadīṣyate |</l>
<l>svapitā yajamānena tadā kiṃ na nihanyate ||</l></lg>
</p>
<p><lg><l>tṛptaye jāyate puṃso bhuktamanyena cettataḥ |</l>
<l>dadyācchrāddhaṃ śramāyānnaṃ na vaheyuḥ pravāsinaḥ ||</l></lg> (vi. pu. 3 | 18 | 85) iti |
</p>
<pb n="14"/>
<p>tathā tatraiva yajñādikarmaviṣaye'pyuktam --
</p>
<p><lg><l>naitadyuktisahaṃ vākyaṃ hiṃsā dharmāya neṣyate |</l>
<l>havīṃṣyanaladagdhāni phalāyetyarbhakoditam ||</l></lg>
</p>
<p><lg><l>yajñairanekairdevatvamavāpyendreṇa bhujyate |</l>
<l>sasyādi ca samitkāṣṭhaṃ tadvaraṃ patrabhukpaśuḥ ||</l></lg> (vi. pu. 3 | 18 | 82-83) iti |
</p>
<p><b>jarbharīti |</b> sṛ_ṇye!va ja_rbharī! tu_rpharī!tū naito_śeva! tu_rpharī! parpha_rīkā! | u_da_-
<br/>nya_jeva_ jema!nā made_rū tā me! ja_rāyva_jaraṃ! ma_rāyu! (ṛ. saṃ. 10 | 106 | 6) | aśvi-
<br/>nīkumārayoḥ prārthaneyam | paṇḍitānāṃ dhūrtānām | atra loke'tyantāprasiddhānāṃ
<br/>jarbharīturpharītyādiśabdānāṃ prayogātprayogakārairdāmbhikairdhūrtairlokā vañcitā ityā-
<br/>śayaḥ | arthastvayam -- sṛṇyeva sṛṇyāviva | sṛṇiraṅkuśaḥ | tatra sādhuḥ (pā. sū.
<br/>4 | 4 | 98) iti sūtreṇa yatpratyayaḥ | aupratyayasya supāṃ sulak (pā. sū. 7 | 1 | 39)
<br/>iti sūtreṇākāraḥ | aṅkuśārhau mattagajāviva jarbharī gātravināmaṃ kurvantau | jṛbhadhā-
<br/>torauṇādiko'ripratyayaḥ | upadhāguṇaḥ | turpharītū hantārau ca | nitarāṃ tośaya-
<br/>tīti nitośaḥ | tasyāpatyaṃ naitośaḥ | tata aupratyayasyākāraḥ | naitośāviva
<br/>turpharī śatrūṇāṃ hantārau | parpharīkā parpharīkau stotṛṛṇāṃ dhanapradānena pūrayitārau
<br/>ca | udake bhavamudanyam | tatra jātāviva nirmalau kāntiyuktau | jemanā jaya-
<br/>śīlau | jayatermanin | upadhādīrghābhāvaśchāndasaḥ | maderū balādhikyena mattau
<br/>stutyau vā | tā tau aśvinau me madīyaṃ jarāyu jarāyujamata eva marāyu maraṇaśīlaṃ
<pb n="15"/>
<br/>śarīramajaraṃ jarāmaraṇarahitaṃ kurutām | <b>aśvasyeti |</b> aśvamedhayajñe'śvaśiśnaṃ
<br/>yajamānapatnyā grāhyamiti vidhirbhāṇḍaiḥ kathito vede | evamanyadapyaślīlaṃ trapā-
<br/>karamanyattaiḥ kathitam | bhaṇḍā unmattāḥ | <b>māṃsānāmiti |</b> yajñe māṃsabhakṣaṇaṃ
<br/>yadveda uktaṃ tanniśācarairmāṃsapriyairuktamityarthaḥ ||
</p>
<p>iti sarvadarśanasaṃgrahavyākhyāyāṃ darśanāṅkurābhidhāyāṃ cārvākadarśanaṃ samāptam ||
</p>
<pb n="16"/>
<p>śrīḥ | <b>taduktamiti |</b> nyāyabindusaṃjñake granthe dharmakīrtinaitaduktamityarthaḥ |
<br/>citsukhamuniviracitatattvapradīpikāyā vyākhyāyāṃ nayanaprasādinyāṃ (pṛ. 71)
<br/>tadapyuktaṃ kīrtinetyullikhyāyaṃ śloko nirdiṣṭaḥ | tathā ca dharmakīrtiḥ kevala-
<br/>kīrtināmnāpi prasiddha ityanumīyate | <b>kāryeti |</b> vyāptiniścāyakaśca kāryakā-
<br/>raṇabhāvaḥ svabhāvaśceti tasmādavinābhāvaniścayo bhavati | svabhāvastādātmyam |
<br/>kāryaṃ hi kāraṇādhīnātmalābhaṃ na kāraṇena vinā bhavitumalamiti tatrāvinā-
<br/>bhāvaniyamovagamyate | tathā yadātmā yo bhāvaḥ sa tadvinā kathaṃ bhavediti
<br/>tādātmyepi yukta evāvinābhāvaniyamaḥ | sapakṣe darśanamātrādvipakṣe cādarśana-
<br/>mātrānna vyāptiniścayaḥ | kevalānvayavyatirekābhyāṃ vyāptiniścayo na bhavatī-
<br/>tyarthaḥ | <b>anvayeti |</b> anvayavyatirekau hi vartamānāḥ saṃnihitāśca yā dhūmāgni-
<br/>vyaktayastadviṣayāveva saṃbhavataḥ | na hyagnisattve dhūmasattvamagnyabhāve dhūmābhāva
<br/>ityevaṃ niścayo bhūtavastusaṃbandhena bhaviṣyadvastusaṃbandhenāsaṃnihitavastusaṃbandhena
<footnote>2|5 -- avinābhāvaniyamādavinābhāvadarśanāt iti premacandrakṛtakāvyādarśaṭīkāyāṃ
<br/>hetvalaṃkāre pāṭhaḥ | darśanāntaradarśanāt <roman>A</roman> -- darśanāttadadarśanāt <roman>C, -- for -- </roman>
<br/>adarśanānna na darśanāt || </footnote>
<pb n="17"/>
<br/>copapadyate | tathā ca tatra kadācidagniṃ vināpi dhūmaḥ syāditi vyabhicāraśaṅkā
<br/>durvāreti bhāvaḥ | <b>vyāghāteti |</b>
</p>
<p><lg><l>śaṅkā cedanumāstyeva na cecchaṅkā tatastarām |</l>
<l>vyāghātāvadhirāśaṅkā tarkaḥ śaṅkāvadhirmataḥ ||</l></lg> (nyā. ku. 3 | 7)
<br/>anumānumānam | kālāntaradeśāntarayorvyabhicāropādhyanyatarāśaṅkā yadi
<br/>tadānumānamastyeva | anumānena vinā tayorapratīteḥ | yadi ca tayorapratītau satyāṃ
<br/>na śaṅkā tarhi sutarāmanumānamastyeva | śaṅkānirāsakasyāpyanapekṣaṇāt | śaṅkāyā
<br/>avadhistarkaḥ | tarkasya śaṅkānivartakatvāt | nanu tarkepi vyāptimūlakatayā tarkā-
<br/>ntarāpekṣāyāmanavasthetyato vyāghātāvadhirāśaṅketyuktam | tarkamūlavyāptau svakri-
<br/>yāvyāghātena vyabhicāraśaṅkaiva nodetīti na tatra tarkāpekṣetyarthaḥ | <b>pratyakṣopala-
<br/>mbheti |</b> upalambhadvayamanupalambhatrayamityevaṃ militvā pañcakaṃ bodhyam | <b>pañca-
<br/>kāraṇyeti |</b> pañcānāṃ kāraṇānāṃ samāhāraḥ pañcakāraṇī tayā | militānāmevā-
<br/>mīṣāṃ pañcānāṃ kāraṇatvamiti samāhāradvandvena bodhyate | <b>atipatet |</b> atikrā-
<br/>met | vṛkṣatvānadhikaraṇavṛtti śiṃśapātvaṃ bhavedityarthaḥ | <b>sāmānādhikaraṇyeti |</b>
<br/>bhinnapravṛttinimittānāṃ śabdānāmekasminnarthe vṛttiḥ sāmānādhikaraṇyamiti śābdi-
<br/>kāḥ | yathā nīlo ghaṭa iti | nīlaśabdasya hi nīlaguṇaḥ pravṛttinimittam | ghaṭa-
<br/>śabdasya tu ghaṭatvajātiḥ pravṛttinimittam | tayornīlaguṇaghaṭatvayorāśrayībhūtortha-
<br/>stvekaeva | tatrārthasyaikyānnātyantaṃ bhedaḥ | pravṛttinimittabhedācca nātyantamabhedaḥ |
<footnote>2|22 -- yugapadapi <roman>for</roman> yugapat <roman>A.</roman></footnote>
<pb n="18"/>
<br/><b>tasmaditi |</b> kāryātmānāviti prathamāntaṃ kartṛpadam | kāraṇātmānāviti dvitī-
<br/>yāntaṃ karmapadam | yathāsaṃkhyenānvayaḥ | dhūmādikāryaṃ kāraṇānumāpakam | śiṃśa-
<br/>pādi viśeṣasvarūpaṃ sāmānyasvarūpānumāpakam |
</p>
<p><b>prathamaḥ |</b> sādhanānupanyāsapakṣaḥ | <b>aśiraskavacanasyeti |</b> parvato vahnimā-
<br/>nityetāvanmātraṃ dhūmavattvādityādivākyarahitaṃ yaducyate tadaśiraskam | parvato
<br/>vahnimānityukte kuta ityākāṅkṣāyāṃ tannirvartakaṃ yaddhūmavattvādityādivākyaṃ tadā-
<br/>kāṅkṣāśāmakatvācchirobhūtamiva bhavati | <b>vacanapramāṇamiti |</b> sādhanopa-
<br/>nyāsapakṣe ca tadeva vacanaṃ pramāṇatvenopanyastamityaṅgīkartavyam | vacanaṃ pramāṇaṃ
<br/>ca śābdaṃ pramāṇam | tvayā tu pratyakṣamekameva pramāṇaṃ nānumānādikamiti bruvatā
<br/>śābdamapi na pramāṇatvena svīkriyate tadviruddhaṃ ca vacanaṃ pramāṇamupanyasyata iti
<br/>vyāghātaḥ | yathā mātā vandhyetyukte mātā cenna vandhyā vandhyā cenna mātā |
<br/>mātṛtvavandhyātvayorvirodhāt | tathā anumānādikaṃ pramāṇaṃ na bhavati ityukte-
<br/>numānādikaṃ pramāṇaṃ na bhavati cedetadvacanamapi na pramāṇaṃ syāt | vacanaṃ pramāṇaṃ
<br/>cedanumānādikaṃ pramāṇaṃ syāt | <b>pramāṇatadābhāseti |</b> mārge gacchatā dūrato
<br/>jale dṛṣṭa idaṃ jalajñānaṃ pramāṇaṃ pramāṇābhāso veti saṃśaye pūrvamekadaitādṛśa-
<br/>meva jñānamabhūt | paraṃ tu tatra jalaṃ labdham | tajjātīyameva caitaddṛśyate | ata eta-
<br/>dapi pramāṇamevetyevaṃ niścayaḥ svabhāvānumānena tvayaiva kriyate | atha vā tādṛśa-
<br/>saṃśayottaraṃ pūrvametādṛśameva jñānamabhūt | paraṃ tu tatra jalaṃ na labdham | tajjātīya-
<br/>meva caitaddṛśyate | ata etadapi pramāṇābhāsa evetyevaṃ niścayastvayaiva kriyate |
<pb n="19"/>
<br/><b>vipratipattiriti |</b> viruddhā pratipattirvipratipattiḥ | viparītajñānamiti yāvat |
<br/>yādṛśaṃ ca yasya jñānaṃ tadanurūpameva sa vaktīti paravacanena tatkāraṇībhūtaṃ tanma-
<br/>nogataṃ tvayānumīyata eva | <b>anupalabdhyeti |</b> yato ghaṭastatra nopalabhyateto
<br/>nāstyeveti ghaṭānupalabdhyā ghaṭābhāvonumīyate | <b>tathāgataiḥ |</b> bauddhaiḥ | <b>pramā-
<br/>ṇāntareti |</b> pūrvoktānumānatrayasaṃgrāhakaḥ ślokoyam | <b>parākrāntaṃ cātreti |</b>
<br/>atrānumānaprāmāṇyaviṣaye sūribhiḥ paṇḍitaiḥ parākrāntam | bahūktamiti yāvat |
<br/>atha vā parākrāntamityasyopekṣitamityarthaḥ |
</p>
<p><b>boddhavyānām |</b> śiṣyāṇām | budhadhātorṇyantātprayojye karmaṇi tavyapratyayaḥ |
<br/>buddhibhakṣārthayoḥ śabdakarmakāṇāṃ nijecchayā |
<br/>ityukteḥ | <b>buddhibhedāditi |</b> buddhiprakārabhedādityarthaḥ | buddhitāratamyāditi
<br/>yāvat | <b>jāreti |</b> krameṇānvayaḥ | jārobhisaraṇasya cauraḥ parasvaharaṇasyānūcānaḥ
<br/>sadācaraṇasya samayaṃ budhyate | vedasyānuvacanaṃ kṛtavānanūcānaḥ | <b>svalakṣaṇamiti |</b>
<br/>svena lakṣyate na tu sāmānyena tatsvalakṣaṇam | pūrvamadṛṣṭopi ghaṭo ghaṭatvasāmānyena
<br/>hetubhūtenāyaṃ ghaṭa ityevaṃ lakṣyata iti naiyāyikādayaḥ | vastutastu na kimapi
<footnote>2|3 -- 8 anyadhiyām <roman>for</roman> anyadhiyaḥ <roman>A, D.</roman></footnote>
<pb n="20"/>
<br/>vastu sāmānyalakṣaṇam | sāmānyasyaivābhāvāt | <b>nīlādikṣaṇānāmiti |</b> yathā
<br/>yasyakasyacitpadārthasya nāmnā nirdeśe kartavye ghaṭaśabdollekha ityādhunikānāṃ śailī
<br/>dṛśyate tathā nīlaśabdenollekha iti prācīnānāṃ śailī | na tvatra nīlarūpe padārthavi-
<br/>śeṣe tātparyam | kṣaṇaśabdaḥ padārthavācī | ghaṭādipadārthānāmiti yāvat | <b>jala-
<br/>dhareti |</b> jaladharapaṭalaṃ hi pratikṣaṇamanyathānyathā dṛśyate | <b>bhāvāḥ |</b> padārthāḥ |
<br/><b>arthakriyeti |</b> prayojanabhūtā yā kriyā tatkāritvameva sattvam | kiṃcitkārya-
<br/>kāritvamiti yāvat | <b>anyaḥ prakāra iti |</b> kramākramaitadubhayābhāvarūpastadubha-
<br/>yarūpaścānyaḥ prakāro na saṃbhavati | tatrādyo na saṃbhavati | prakāśāndhakārayoriva
<br/>kramākramayoḥ parasparamatyantavirodhena kramābhāve'kramasyāvarjanīyatvenākramābhāve ca
<br/>kramasyāvarjanīyatvenobhayābhāvasya śaśaviṣāṇāyamānatvāt | nāpi tadubhayarūpaḥ
<br/>prakāraḥ saṃbhavati | mithotyantaviruddhayoḥ sāmānādhikaraṇyasyāsaṃbhavaduktikatvāt |
</p>
<p><b>akṣaṇikasya |</b> sthāyitvena parābhimatasyeśvarakulālādeḥ | <b>arthakriyayoriti |</b>
<br/>kulālo yadaikaṃ ghaṭaṃ karoti tadā tasya bhūtabhāvighaṭarūpārthotpādakakriyākaraṇasā-
<br/>marthyaṃ kimastyatha vā nāstītyarthaḥ | <b>tayoḥ |</b> bhūtabhaviṣyatkālikayorghaṭotpādakakri-
<br/>yayoḥ | <b>anirākaraṇeti |</b> ekadaiva traikālikaghaṭotpādakakriyākaraṇaprasaṅga ityarthaḥ |
<br/><b>kṣepāyogāditi |</b> na hi samarthaḥ kālakṣepaṃ sahate | ekaghaṭotpādakakriyākaraṇakāle
<pb n="21"/>
<br/>ghaṭāntarotpādakakriyākaraṇāsāmarthye tvāha -- <b>dvitīya iti | kadāpi na kuryādi-
<br/>ti |</b> sthāyina ekasminkāle'sāmarthye kālāntarepyasāmarthyameva tasyāṅgīkartavyam |
<br/>anyathā hyasamarthavastusvarūpāpekṣayā samarthavastusvarūpe bhedasyāvarjanīyatvena vastunaḥ
<br/>sthāyitvabhaṅgaḥ syāditi bhāvaḥ | <b>sāmarthyamātreti |</b> mātrapadena sahakārivyā-
<br/>vṛttiḥ | sahakāriviṣaye tvanupadameva vakṣyate | <b>tadviparyayāditi |</b> prasaṅgavipa-
<br/>ryayādityarthaḥ | bhūtabhaviṣyatkālayorapi tattatkālikaghaṭotpādakakriyākaraṇaprasaṅgā-
<br/>bhāvaḥ syādityarthaḥ | <b>kramavaditi |</b> sthāyī traikālikakriyākaraṇasamarthaḥ sarvadai-
<br/>karūpa eva | kiṃ tu yadā yādṛśasahakārisaṃnidhānaṃ bhavettadā tādṛśakāryotpattiriti
<br/>na sarvadā sarvavastūtpādo nāpi kadāpi na kuryāditi prāgukto doṣaḥ | tathā ca
<br/>kāryakramaḥ sahakārikramādhīno na tu sāmarthyāsāmarthyamūlaka iti vastunaḥ sthāyi-
<br/>tvopapattirityāśayaḥ | <b>sahakāriṇaḥ kimiti |</b> sahakāriṇaḥ salilamṛtpavanā-
<br/>dayaḥ sthāyitvena parābhimate bījādau padārthe kiṃ viśeṣamādadhate na vetyarthaḥ |
<br/><b>tādarthyāyogāditi |</b> aṅkurarūpakāryaprayojanakatvāyogādityarthaḥ | <b>bhāvaḥ |</b>
<br/>sthāyitvena parābhimataḥ sahakāribhiḥ salilapavanādibhiranupakṛta eva bījādiḥ |
<br/><b>sahakāribhiḥ sahaiveti |</b> evaṃ ca sahakāriṇāṃ salilādīnāmaṅkurādikāryārtha-
<br/>tvamupapannamityāśayaḥ | <b>na jahyāditi |</b> aṅkurādikāryamanutpādya kusūlādau yā
<br/>bījānāṃ tūṣṇīṃ sthitirdṛśyate sā svabhāvavirodhānna kadāpi dṛśyetetyarthaḥ | <b>so-
<br/>yamupakāra iti |</b> sahakārijanyaḥ sthāyiniṣṭho viśeṣaḥ svāśrayabhūtātsthāyibhā-
<footnote>2|69 -- kramaṇam <roman>for</roman> karaṇam <roman>A, C.</roman></footnote>
<pb n="22"/>
<br/>vātsakāśādbhinnotha vā na bhinna ityarthaḥ | tatra bhedapakṣe dūṣaṇamāha -- <b>bhedapakṣa ityā-
<br/>dinā tṛtīyānavasthā duravasthā syāt (2 | 97) ityantena | āgantuka-
<br/>syaiva tasya |</b> apūrvotpannasya sthāyiniṣṭhasyātiśayasyaiva | <b>āgantukātiśa-
<br/>yeti |</b> bījādisthāyibhāvaniṣṭhātiśayasattveṅkurotpattirityanvayaḥ | tādṛśāti-
<br/>śayābhāveṅkurābhāva iti vyatireka ityevamaṅkurādikāryamatiśayanirūpitānvaya-
<br/>vyatirekāvanuvidhatte na tu bījanirūpitau | yadyapi bījābhāveṅkurābhāva iti
<br/>vyatirekaḥ saṃbhavati tathāpi bījasattveṅkurasattvamityanvayo na saṃbhavati | ati-
<br/>śayotpatteḥ pūrvaṃ bījasattvepyaṅkurādarśanāt | <b>varṣeti |</b> varṣo varṣaṇam | vikārāyogya
<br/>ākāśe varṣaṇena nārdratā saṃpadyate nāpyātapena śuṣkatā | varṣātapayorārdratā-
<br/>śuṣkatārūpaṃ phalaṃ vikārayogye carmaṇi dṛśyate | tathā yadi sthāyitvenābhimato
<br/>bījādirbhāvo vikārayogyaḥ sahakārijanyātiśayena vikṛto bhavettarhi sa bhāvo'-
<br/>nityaḥ syāt | athākāśatulyo'vikṛta eva cedasatphalaḥ syāt | asadavidyamānaṃ
<br/>phalaṃ yasminnetādṛśaḥ sahakārijanyaviśeṣarūpaphalānādhāraḥ syāt | tathā ca kiṃ
<br/>salilapavanādisahakārisaṃnidhāneneti |
</p>
<p><b>ubhayathāpi prāguktadūṣaṇeti |</b> salilapavanādisahakārijanyo bīja-
<br/>niṣṭhopi bījādatyantaṃ bhinnotiśayo bījetiśayāntaraṃ notpādayati cetkiṃ
<br/>sahakārijanyātiśayena | kuto vā sahakārijanyātiśayotpatteḥ prāgbījānnāṅkuro-
<br/>tpattiḥ | atha sahakārijanyaḥ prathamātiśayo bīje dvitīyātiśayamutpādayati
<br/>cetsopi dvitīyotiśayo bījādatyantabhinno bīje tṛtīyātiśayamutpādayati
<br/>na vā | evaṃ tatra tatrāpītyanavasthā | atiśayasya bījādabhinnatve tu dūṣaṇamagre atha
<br/>bhāvādabhinnotiśaya (2 | 97) ityādinā mūla eva vakṣyate | bhedapakṣa eva prakā-
<br/>rāntareṇa dūṣaṇamāha -- <b>atiśayāntarārambhapakṣa iti |</b> sahakārijanyabījaniṣṭhai-
<br/>kātiśayotpattyā na nirvāha ityatotiśayāntarotpattiṃ svīkartṛṛṇāṃ mata ityarthaḥ |
<br/>sā cātiśayāntarotpattiḥ sahakāriṣu sahakāryantarebhyo vā bījādiṣu sthāyiṣu
<br/>sahakāryantarebhyo vā atiśayeṣu bījādisthāyibhyo vā bījādiṣvatiśayebhyo
<pb n="23"/>
<br/>vetyanyat | yo yadapekṣate tenāpekṣitena tasminnapekṣake kaścidviśeṣa utpādayi-
<br/>tavya iti | <b>bahumukheti |</b> bahuprakāretyarthaḥ | tatraikaṃ prakāramāha -- <b>atiśaye
<br/>janayitavya iti | sahakāryantarāpekṣāyāmiti |</b> sahakāriṇaḥ salilādeḥ
<br/>sahakāryantarāpekṣāyāmityarthaḥ | atiśayotpādanasya sahakāryantarānapekṣāyāṃ tu
<br/>tasya svābhāvikatvātsarvadaiva bījādīngale pāśena baddhvā teṣvatiśayaṃ salilādaya
<br/>utpādayeyuḥ | <b>ekā |</b> ekaprakārā | prakārāntareṇa trividhānavasthāmāha -- <b>tatheti |
<br/>ādhīyamāna iti |</b> etena bījagatātiśayasya naimittikatvaṃ sādhitam | <b>apa-
<br/>rathā |</b> bījagatātiśayasya svābhāvikatve | <b>tadabhāvepi |</b> salilādisahakāri-
<br/>ṇāmabhāvepi | <b>ādadhānam |</b> gṛhṇānam | <b>sahakārisāpekṣam |</b> sahakāryantara-
<br/>sāpekṣam | <b>anyatheti |</b> atiśayadhāraṇasya sahakāryantarānapekṣayā svābhāvika-
<br/>tvāṅgīkāre | <b>sarvadopakārāpattau |</b> salilādisahakāriṇo gale pāśena baddhvā
<br/>tebhyaḥ sadaiva bījenātiśayadhāraṇāpattau | <b>atiśayārtham |</b> prathamātiśayadhāra-
<br/>ṇārtham | <b>sahakāribhiḥ |</b> sahakāryantaraiḥ | <b>janakatve |</b> ādhāratayā janakatve |
<br/>dhārakatva iti yāvat | <b>upakārādheyeti |</b> upakārajanyetyarthaḥ | <b>bhā-
<br/>vādabhinnotiśayaḥ |</b> bījādeḥ sthāyibhāvasyaivāvasthāviśeṣabhūtotiśayaḥ |
<footnote>2|90 -- upakāravṛtti <roman>for</roman> bījagata <roman>D.</roman></footnote>
<pb n="24"/>
<br/><b>kurvadrūpam |</b> pariṇāmonmukhaṃ rūpam | <b>phalitamiti |</b> yadi ca sahakāri-
<br/>bhiratiśayotpādanepi bījādiḥ sthāyyavasthāntaraṃ na prāpnoti kiṃ tu pūrvāvastha
<br/>evāvatiṣṭhata ityucyate tadātiśayasya vaiyarthyameveti kiṃ sahakāribhūtasali-
<br/>lādisaṃnidhānena | avasthāntaraprāptau tu kṣaṇikatvaṃ siddhameveti |
</p>
<p><b>akrameṇa |</b> yugapat | <b>svabhāva iti |</b> sa bhāva iti kvacitpāṭho
<br/>dṛśyate | sa na yuktaḥ | ananuvṛttipakṣe viruddhadharmādhyastatvenāśrayanānātvasādhana-
<br/>syānupayogāt | <b>anuvartata iti |</b> svāśraye ityādiḥ | <b>āpatediti |</b>
<br/>svabhāvasyānapāyāt | <b>sthāyitvavṛttīti |</b> bījādau bhāve sthāyitvasya vṛttirva-
<br/>rtanam | yathā mūṣakādibhakṣitādantaḥśūnyādbījādaṅkurotpattyāśā niṣphalā tathā
<br/>bījādau bhāve sthāyitvāśā niṣphalā | tathā ca prayogaḥ -- bījādirbhāvaḥ pratikṣaṇaṃ
<br/>bhinnaḥ viruddhadharmaviśiṣṭatvāditi | bījādau sāmarthyamasāmarthyaṃ ca mitho viru-
<br/>ddham | na ca kālabhedena sāmarthyāsāmarthyayorekatra na virodha iti vācyam |
<br/>dharmisvarūpasya pūrvāvasthatve dharmavyatyayasyāsaṃbhavāt | dharmavyatyaye svarūpabhedāva-
<br/>śyaṃbhāvāt | <b>śītoṣṇe iti |</b> guṇopasarjanadravyavācakayoḥ śītoṣṇaśabdayo-
<br/>rdvaṃdvaḥ | śītoṣṇasparśau mitho viruddhau | <b>jaladhara iti |</b> pratibandho vyāptiḥ |
<br/>megho hi pratikṣaṇaṃ navanavasvarūponubhūyata iti tatra viruddhadharmādhyastatvanānātva-
<br/>yorvyāptiḥ sidhyati | <b>asiddha iti |</b> bījādau pakṣe kālabhedenāpi viruddhadharmā-
<br/>dhyastatvasya hetoradarśanādviruddhadharmādhyastatvahetuḥ svarūpāsiddhaḥ śabdo guṇaścākṣu-
<br/>ṣatvāditivaditi śaṅkāśayaḥ | <b>prasaṅgatadviparyayeti |</b> vyatirekavyāptimukhena
<br/>pradarśitamanumānaṃ prasaṅgānumānamityucyate | anvayavyāptimukhena pradarśitamanumānaṃ
<br/>prasaṅgaviparyayānumānamityucyate | asataḥ sattvāpādanaṃ prasaṅgaḥ | yathā parvato
<pb n="25"/>
<br/>vahnimāndhūmādityatra yatra vahnyabhāvastatra dhūmābhāvo yathā hrada iti vyatireka-
<br/>vyāptiḥ | tayā ca parvate'sato dhūmābhāvasya sattvamāpādyate yadi hrada iva parvate
<br/>vahnirna syāttarhi dhūmopi na syāditi | etaddhūmābhāvāpādanasahakṛtena parvate dhūma-
<br/>darśanena vahniranumīyate | etatprasaṅgānumānam | prakṛte tu sthāyini vartamānārtha-
<br/>kriyākaraṇakāletītānāgatakriyākaraṇāsāmarthyaṃ sādhyam | taccātītānāgatakri-
<br/>yāyāstadānīmakaraṇena sādhyate | tatra ca yatsamarthaṃ tatkarotyeveti vyatirekavyā-
<br/>ptyā vartamānārthakriyākaraṇakāletītānāgatakriyāyāḥ karaṇamāpādyate | tādṛśā-
<br/>pādanasahakṛtena vartamānakāletītānāgatakriyāyā akaraṇadarśanenāsāmarthyaṃ sādhi-
<br/>tam | ādye tayoranirākaraṇaprasaṅgaḥ (2 | 62) ityādināyamasāmarthyasādhakaḥ
<br/>prasaṅgaḥ prāguktaḥ | sataḥ sattvapradarśanaṃ prasaṅgaviparyayaḥ | yathā yatra dhūmastatra vahniri-
<br/>tyanvayavyāptiṃ pradarśya parvate sato dhūmasya pradarśanam | tena ca tatra vahniranumīyate |
<br/>sopyasāmarthyasādhakaḥ prāgukta eva yadyadā yanna karoti tattadā tatrāsamartham
<br/>(2 | 66) ityādinā | sāmarthyasādhakāvapi prasaṅgatadviparyayāvevameva bodhyau |
<br/>atrāyaṃ niṣkarṣaḥ -- kriyākaraṇasāmarthyayoḥ samaniyatatvāttayormitho vyāpyavyāpa-
<br/>kabhāvādvyāptidvayaṃ saṃbhavati | yatkaroti tatsamarthamityekā | yatsamarthaṃ tatkarotī-
<br/>tyaparā | evamakaraṇāsāmarthyayorapi mitho vyāpyavyāpakabhāvādvyāptidvayaṃ saṃbhavati |
<br/>yanna karoti tadasamarthamityekā | yadasamarthaṃ tanna karotītyaparā | saṃkalite vyāpti-
<br/>catuṣṭayesminnādyā sāmarthyasādhikānvayavyāptiḥ | dvitīyā tvasāmarthyasādhikā
<br/>vyatirekavyāptiḥ | tṛtīyā cāsāmarthyasādhikānvayavyāptiḥ | caturthī tu sāmarthya-
<br/>sādhikā vyatirekavyāptiriti | <b>vipakṣa iti |</b> niścitasādhyābhāvavānvipakṣaḥ |
<br/>kṣaṇikatve sādhye'kṣaṇikatvena parābhimata īśvarakulālādirvipakṣaḥ | tasya ca kārya-
<br/>kāritve uktarītyā kramo'kramaśca na saṃbhavatītyarthakriyākāritvavyāpakasya kramākra-
<br/>mānyataratvasyeśvarādāvabhāvādvyāpyasyārthakriyākāritvasyāpyabhāvaḥ | vyāpakābhāve
<br/>vyāpyasyābhāva iti vyatirekavyāptiḥ | tathā cākṣaṇikasyārthakriyākāritvābhāva
<br/>āvaśyaka iti vyatirekavyāptiḥ sidhyati | <b>prasaṅgeti |</b> vyāpyasattve vyāpakasa-
<pb n="26"/>
<br/>ttvamityanvayavyāptiḥ | yathā yatsattatkṣaṇikamiti | sat -- arthakriyākāri | tasya
<br/>kṣaṇikatvābhāve nityasya tasya sāmarthyasattve sadā sarvakāryaprasaṅgaḥ | sāmarthyābhāve
<br/>kadāpi na kuryāditi viparyayaḥ | atorthakriyākāriṇaḥ kṣaṇikatvamāvaśyakamityanva-
<br/>yavyāptiḥ sidhyati | <b>yatsaditi |</b> sat -- sattāviśiṣṭam | amī bījādayo
<br/>ghaṭādayaśca bhāvāḥ padārthāḥ santaḥ sattayā yuktā vartante | arthakarmaṇi yā
<br/>śaktiḥ saiva sattā | kiṃcidvastūtpādanakriyāsāmarthyamiti yāvat | miteḥ | pramā-
<br/>ṇāt | yena na kiṃcijjanyate yasmājjñānamapi notpannaṃ tādṛśaṃ vastu nāstyeva |
<br/>śilāghanamadhyasthapradīpasahasravattasyāstitve pramāṇābhāvāt | ata eva vaiśeṣikā
<br/>apekṣābuddheḥ prāgdvitvaṃ necchanti | sā sattā siddheṣvakṣaṇikeṣu siddhā akṣaṇikā
<br/>na | kiṃ tu kṣaṇikeṣveva | svayaṃca sā sattā kṣaṇikaiva | nāpyekaiva vidhā | akṣa-
<br/>ṇikātkāryotpattāveka eva prakāro na | kiṃ tu tatkāryotpādanaṃ svābhāvikaṃ
<br/>cetkrameṇa yugapadvā | ubhayathāpyasaṃbhavasya prāguktatvāttṛtīyasya cāsaṃbhavātkāraṇa-
<br/>syākṣaṇikatvaṃ nāstheyam | anyathā | kāryotpādanasyānaimittikatve | pareṇa saha-
<br/>kāriṇā kṛtenopakāreṇāpi kāryotpattirbhavetkiṃ kāraṇenetyetāvatāpi kāraṇasyā-
<br/>kṣaṇikatvaṃ na saṃgacchate | evaṃ dvedhāpi vastunaḥ kṣaṇikatvameva sādhyakoṭau pravi-
<br/>śatītyarthaḥ |
</p>
<p><b>kaṇabhakṣeti |</b> kaṇabhakṣaḥ kaṇādaṛṣirvaiśeṣikaśāstrasūtrakāraḥ | akṣacaraṇo
<footnote>2|118 -- ca <roman>for</roman> na <roman>D.</roman></footnote>
<footnote>2|119 -- anyadāpi parakṛnnaiva kriyā vā <roman>for</roman> anyathā parakṛtenāpikriyādiḥ <roman>D.</roman></footnote>
<footnote>2|126 -- kaṇeṣu <roman>for</roman> gaṇeṣu <roman>C.</roman></footnote>
<pb n="27"/>
<br/>gautamaṛṣirnyāyaśāstrasūtrakāraḥ | <b>anyatreti |</b> anyatraikasminghaṭe vartamānasya
<br/>ghaṭatvasya tatastasmāddhaṭādanyadyatsthānaṃ ghaṭāntararūpaṃ tasya janmanyutpattau jāya-
<br/>mānāyāṃ satyāmacalata eva pūrvasthānāttatra ghaṭāntarepi vṛttiḥ sthitirbhava-
<br/>tītyaho atiyuktatā etadayuktamityarthaḥ | yadvā atiyuktateti sopahāsoktiḥ |
<br/>etadatyantaṃ sayuktikamityarthaḥ | <b>yatreti |</b> asau ghaṭarūpo bhāvo yatra bhūtale
<br/>vartate tena bhūtalena ghaṭatvaṃ na saṃbadhyate | taddeśinaṃ tatra bhūtalarūpe deśe vidyamānaṃ
<br/>ghaṭaṃ caitaddhaṭatvaṃ vyāpnoti | antarbahirūrdhvamadhaḥ paritaśca sarvairghaṭāvayavaiḥ saṃbadhyate |
<br/>etatkimapyāścaryamityarthaḥ | na hi bhūtalenāsaṃbadhyamānaṃ vastraṃ bhūtalavṛttighaṭasya
<br/>sarvānavayavānvyāptuṃ śaknuyāt | <b>na yātīti |</b> ghaṭatvādijātirna yāti netastato
<br/>gacchati | jātau kriyāyā abhāvāt | karmaṇo dravyamātravṛttitvāt | tathā ca
<br/>ghaṭotpattau tatra ghaṭatvasya saṃbandho na syāditi doṣaḥ | nanu mṛtpiṇḍe vidyamānaṃ
<br/>ghaṭatvamutpannena ghaṭena saṃbadhyetetyata āha -- na ceti | tatra ghaṭotpatteḥ pūrvaṃ mṛtpiṇḍe
<br/>ghaṭatvaṃ nāsīt | paścāddhaṭotpattau satyāṃ tatra ghaṭesti | etadayuktamityaparo doṣaḥ |
<br/>nanvanyatra ghaṭe vidyamānameva ghaṭatvaṃ vardhamānaṃ sattatra saṃbadhyetetyata āha -- na
<br/>cāṃśavaditi | vṛddhirhi sāvayavasya dṛṣṭā | ghaṭatvaṃ tu niravayavam | ato vṛddhi-
<br/>rna saṃbhavati | vṛddhyabhāvepi saṃbandheṅgīkriyamāṇe pūrvatra sthitirna syāt | tathā
<br/>tu na dṛśyata ityāha -- jahātīti | iyaṃ doṣaparaṃparā jātivādina ityarthaḥ |
<pb n="28"/>
<br/><b>anuvṛttapratyayaḥ |</b> ghaṭoyaṃ ghaṭoyamityekākārapratyayaḥ | ghaṭatvasāmānyābhā-
<br/>veyaṃ pratyayo nirmūlaḥ syāditi śaṅkāśayaḥ | <b>anyāpoheti |</b> apoho vyāvṛttiḥ |
<br/>bheda iti yāvat | kṛtsnaghaṭeṣu ghaṭetarabhedo yo vartate tanmūlaka eva ghaṭoya-
<br/>miti pratyaya iti bhāvaḥ |
</p>
<p><b>sarvatīrthakareti |</b> tīrthakarāḥ śāstrakārāḥ | sāṃkhyā naiyāyikā vaiśeṣikā
<br/>dvaitino'dvaitino viśiṣṭādvaitinaśca sarvepi saṃsārabandhasya duḥkhātmakatvena heyatva-
<br/>micchanti | <b>svalakṣaṇānāṃ kṣaṇānāmiti |</b> kṣaṇāḥ kṣaṇikapadārthāḥ | te ca
<br/>sarve svalakṣaṇā eva na tu sāmānyalakṣaṇāḥ | svenāsādhāraṇena rūpeṇa lakṣyanta
<br/>iti svalakṣaṇāḥ | sāmānyena sādhāraṇena rūpeṇa na kepi lakṣyante | sādhāraṇa-
<br/>rūpasya kvāpyabhāvāt | taduktam --
</p>
<p><lg><l>etāsu pañcasvavabhāsinīṣu pratyakṣabodhe sphuṭamaṅgulīṣu |</l>
<l>sādhāraṇaṃ rūpamavekṣate yaḥ śṛṅgaṃ śirasyātmana īkṣate saḥ ||</l></lg>
<br/>iti | kiṃ ca sarveṣāṃ padārthānāṃ kṣaṇikatvena jñāturapi kṣaṇadvayāvasthānaṃ nāsti |
<br/>tathā cāmukena jñātrā sādhāraṇadharmapuraskāreṇa ghaṭoyamityevaṃ ghaṭarūportho
<br/>lakṣita iti vaktuṃ na śakyate | <b>svapna iti |</b> śuktau rajatabhrameṇa pravṛttastatra gato
<br/>rajatamapaśyansvapne jāgaraṇe ca na mayā dṛṣṭamidaṃ rajatam iti niṣedhamanusaṃdhatte |
<br/>tatra ca kārakādyanvitakriyāyāṃ nañarthānvayena kārakādyanvitakriyāyā niṣedho
<br/>nañā bodhyata iti darśanakriyā tatkartā draṣṭā tatkarmādikaṃ dṛśyaṃ ca niṣiddhaṃ
<br/>bhavati | dṛśyaṃ ca -- dharmī dharmastayoḥ saṃbandhaśceti trividhamapyaviśeṣānniṣiddhaṃ
<footnote>2|145 -- kiṃ tat <roman>for</roman> kiṃvat <roman>C.</roman></footnote>
<pb n="29"/>
<br/>bhavati | tathā ca dharmibhūtāyāḥ śuktestaddharmasyedaṃtāyā rajatatvasya ca niṣedhā-
<br/>drajatatvasyeva śuktyādīnāmapyasatyatvameveti śūnyavāde paryavasānam | atra
<br/>naiyāyikāḥ -- yadyapi viśiṣṭakriyāyāṃ nañarthānvayastathāpi na sarvatra sarvaṃ niṣi-
<br/>dhyate | tamasi mayā ghaṭo na dṛśyata ityatra darśanakriyāyā eva niṣedho na
<br/>draṣṭurghaṭasya tamaso vā | padbhyāṃ gacchati sati rathena na gacchatītyatra na pradhāna-
<br/>bhūtāyā api gamanakriyāyā niṣedhaḥ | kiṃ tu vidhipratiṣedhau viśeṣaṇe paryavasyataḥ
<br/>sati viśeṣye bādhe iti nyāyena rathasyaiva niṣedhaḥ | evaṃ yathāsaṃbhavaṃ tatra
<br/>tatrohanīyamiti | tanna | ardhajaratīyasyānaucityāt | <b>saṃvṛtyeti |</b> saṃvṛtira-
<br/>vidyā | kalpanāmātramitiyāvat |
<footnote>2|166 -- khaṇḍanakhaṇḍakhādye (pṛ. 125) darśitā ityasya sthāne deśitā iti pāṭhaḥ |</footnote>
</p>
<pb n="30"/>
<p><b>artha iti |</b> ghaṭādirartho yo jñānagrāhyo bhavati sa tathāvidho bhavankimu-
<br/>tpannastathāvidho grāhyo bhavatyanutpanno vā | nādyaḥ kalpaḥ saṃbhavati | utpannasya
<br/>kṣaṇikatvena dvitīyakṣaṇe sthityabhāvāt | utpattikṣaṇe tu na jñānagrāhyatvam |
<br/>arthasya jñānakāraṇatvāt | kāraṇasya ca kāryapūrvakālikatvaniyamāt | nāntyaḥ |
<br/>asattvāt | <b>atīta eveti |</b> jñānakāle'vidyamānasyāpyarthasya jñānajanakatva-
<br/>saṃbandhenaiva jñānagrāhyatvamityarthaḥ | <b>grāhyatvaprasaṅgāditi |</b> indriyāṇāmapi
<br/>jñānasādhanatvena jñānajanakatvāt | <b>kṛtsneti |</b> avayavirūpo ghaṭādiḥ kiṃ kṛtsno
<br/>jñānagrāhyo bhavati tadekadeśo vā | nādyaḥ | kṛtsnasyendriyasaṃbandhābhāvāt | na
<br/>dvitīyaḥ | ayaṃ ghaṭa iti vyavahārānupapatteḥ | ekadeśe ghaṭatvābhāvāt | <b>ṣaṭke-
<br/>neti |</b> pūrvadakṣiṇapaścimottarordhvādhararūpeṇa diśāṃ ṣaṭkena saha niravayavasya para-
<pb n="31"/>
<br/>māṇoryugapatsaṃbandho na bhavitumarhati | bhavati cenniravayavatvaṃ tasya na saṃbhavati |
<br/>etadeva paramāṇūnāṃ niravayavatvāṅgīkāre bādhakamityarthaḥ | <b>ṣaṭkeneti |</b>
</p>
<p><lg><l>ṣaṭkoṇayugapadyogātparamāṇoḥ ṣaḍaṃśatā |</l>
<l>ṣaṇṇāṃ samānadeśatve piṇḍaḥ syādaṇumātrakaḥ ||</l></lg>
<br/>ityanyatra pāṭho dṛśyate | <b>teṣāmiti |</b> ekaḥ samāno deśo yeṣāṃ teṣāṃ bhāva
<br/>ekadeśatvam | ṣaṇṇāmaṃśānāṃ samānadeśatve tu teṣāmaṃśānāṃ mithaḥ saṃbandhaḥ kārtsnye-
<br/>naivāṅgīkārya iti ghaṭādeḥ piṇḍasyāṇutvameva syānna mahattvam | uparyadhaḥ pārśvataśca
<br/>vyāptiḥ kārtsnyam | yadi tādṛśā aṃśā mithaḥ kārtsnyena saṃyujyeraṃstarhi yāvati
<br/>deśe ekoṃśaḥ saṃmitastāvatyeva deśeparepi saṃmitāḥ syuḥ | ataḥ prathimānu-
<br/>papattiḥ | <b>tadātmikā |</b> viṣayātmikā | ghaṭādiviṣayarūpākāradhareti yāvat |
<br/><b>nānya iti |</b> buddhyānubhāvyo grāhyo ghaṭādirbuddheḥ sakāśādanyo nāsti | tasyā
<br/>buddheranubhavo naiyāyikādyabhimatonuvyavasāyarūpaḥ | sopi buddheḥ sakāśāda-
<br/>paronyo na | evaṃ buddheḥ sakāśādanyayorgrāhyagrāhakayorvaidhuryādabhāvātsaiva svayaṃ
<br/>prakāśata ityarthaḥ | <b>yadvedyata iti |</b> yena jñānena yadvastu jñāyate tadvastu tasmā-
<br/>jjñānānna bhidyate | yathā jñānenātmā | advaitavedāntimatamanusṛtyāyaṃ dṛṣṭāntaḥ |
<br/>teṣāṃ mata ātmano jñānarūpatvāt | evaṃ viṣayavijñānayorabhedaṃ prasādhya bhedapakṣe
<br/>bādhakamāha -- <b>bhede hīti | saṃbandhitvam |</b> saṃbandhaḥ | yadyajjñānaṃ tattatsaviṣaya-
<br/>mevetyevaṃ jñānena saha yorthasya niyatasaṃbandhastadbījaṃ tādātsyameva | tattu bhedapakṣe
<br/>na saṃbhavatīti saṃbandhaniyamo lokenubhūyamāno nopapadyeta | nanu bhedapakṣerthasya
<br/>jñānanimittatvamaṅgīkriyate | tathā ca viṣayājjāyamānā jñānasyotpattireva
<pb n="32"/>
<br/>saṃbandhaniyāmikāstviti cettatrāha -- <b>tadutpatteriti |</b> na hi ghaṭaḥ kulāladaṇḍa-
<br/>cakrādibhirnityasaṃbaddho bhavati | <b>sahopalambheti |</b> nīlataddhiyorviṣayavijñānayoḥ
<br/>sahopalambhaniyamo dṛśyate | na hyanayorekasyānupalambhenyasyopalambhosti |
<br/>yadyena saha niyamenopalabhyate tattena sahābhinnameva | yathā ghaṭo mṛdā sahaivopa-
<br/>labhyate iti mṛdabhinnaḥ | tathaivātreti bhāvaḥ | taduktaṃ vivaraṇaprameyasaṃgrahe
<br/>(pṛ0 75)
</p>
<p><lg><l>sahopalambhaniyamādabhedo nīlataddhiyoḥ |</l>
<l>anyaccetsaṃvido nīlaṃ na tadbhāseta saṃvidi ||</l></lg>
</p>
<p><lg><l>bhāsate cetkutaḥ sarvaṃ na bhāsetaikasaṃvidi |</l>
<l>niyāmakaṃ na saṃbandhaṃ paśyāmo nīlataddhiyoḥ ||</l></lg> iti |
<br/><b>avibhāgopīti |</b> buddhyātmā buddhisvarūpamavibhaktamekameva yadyapi tathāpya-
<br/>nādibhedavāsanayā yeṣāṃ darśanaṃ jñānaṃ viparyāsitaṃ viparyāsaṃ prāptaṃ tairbuddhisvarūpame-
<br/>kamapi jñeyajñātṛjñānarūpeṇa trividhamivālakṣyata ityarthaḥ | <b>na ca raseti |</b>
<br/>vijñānavādibauddhavyatiriktamate bauddhāḥ kevalaṃ buddhyā kalpitā āśāmodakādayorthā
<br/>bhinnāḥ | bāhyāścopārjitamodakādayorthā bhinnāḥ | tatra bāhyamodakabhakṣaṇe śarīre
<br/>rasavīryādirūpeṇa pariṇāmo bhavati | na tvāśāmodakasthale | teṣāṃ kevalaṃ kalpi-
<br/>tatvenāsatyatvāt | vijñānavādimate tūpārjitamodakānāmapyāśāmodakavatkevalaṃ
<br/>kalpitatvena dvayoḥ samatvātpariṇāmasāmyaṃ syādityāśayaḥ | <b>vastuta iti |</b>
<br/>buddhirjñānam | tacca vastuto na jñeyākāraṃ nāpi jñānākāram | tathāpi tajjñānama-
<br/>nādimithyājñānajanyavāsanayā jñeyākāraṃ jñātrākāraṃ ca bhinnabhinnaṃ bhavati | etacca
<footnote>2|201 -- grāhaka <roman>for</roman> grāhyagrāhaka <roman>C.</roman></footnote>
<pb n="33"/>
<br/>vyavahartṛṛṇāṃ ghaṭamahaṃ jānāmītyādiparijñānānurodhena svīkāryam | tathā ca yathā
<br/>pittādidoṣadūṣitanetrāṇāmākāśe kadācitkeśavadrekhā dṛśyante kadāciduṇḍuka-
<br/>vatkadācittu nāḍīvadityevaṃ jñānavaicitryaṃ vāsanāvaicitryamātrādeva jāyate tatho-
<br/>pārjitamodakasthale bhakṣitā modakāstṛptohamityākāraṃ jñānaṃ jāyate āśāmoda-
<br/>kasthale tu na tatheti jñānavaicitryaṃ vāsanāvaicitryamātrādevopapadyate | ataḥ prāgu-
<br/>ktapraśnasyānavakāśaḥ | timiro netrarogaviśeṣaḥ | ādipadena pittasaṃgrahaḥ | lūtā-
<br/>tantujālasadṛśaṃ netrayoḥ purato bhāsamānaṃ jālamuṇḍukaśabdenocyate | upaplavo
<br/>mithyājñānam | sāmarthyaṃ śaktiḥ | paryanuyogaḥ praśnaḥ | <b>avedyeti |</b> vastuto
<br/>vedyavedakākārarahitāpi buddhiryathā buddheḥ sakāśādvibhaktasvarūpaṃ yadgrāhyaṃ ghaṭādi
<br/>grāhakaścātmānuvyavasāyo vā tadākārayuktā bhrāntairavalokyate tatheyaṃ grāhyagrāha-
<br/>kasvarūpā buddhiryadā keśādijñānabhedavatkṛtavyavasthā tadā na saṃcodyā | pariṇāma-
<br/>sāmyaṃ nāpādanīyam | anādivāsanāvaicitryavaśādākāravaicitryopapatterityarthaḥ |
<br/><b>prāgukteti |</b> sarvaṃ kṣaṇikaṃ duḥkhaṃ svalakṣaṇaṃ śūnyamiti bhāvanāyā utkarṣeṇa
<br/>nikhilagrāhyagrāhakavāsanāyā ucchede sati vigalito vividhagrāhyagrāhakākārasaṃ-
<br/>bandho yasya tādṛśaṃ viśuddhaṃ vijñānamudayate | ayameva mahodayo mokṣaḥ |
</p>
<p><b>anye |</b> sautrāntikāḥ | <b>vedyeti |</b> yataśca viṣayavijñānayoḥ sahopalambhaniya-
<br/>motastayorabheda ityevaṃ yo vijñānavādyabhimato'bhedasādhako hetuḥ so'prayojakaḥ |
<br/>anukūlatarkarahitaḥ | yathā vanhyabhāvavatsu padārtheṣu vipakṣeṣu madhye deśāntare
<pb n="34"/>
<br/>kālāntare vā kvaciddhūmaḥ kadācitsyāt vipakṣeṣu kvāpi nāstyevetyevaṃ kuto niyama
<br/>ityāśaṅkā dhūmavanhyoḥ kāryakāraṇabhāvabhaṅgaprasaṅgena nirasyate | ayamanukūlastarkaḥ |
<br/>tathātra bhedepi kadācitsahopalambhaniyamaḥ syāt ityāśaṅkā na kathamapi
<br/>nirasyate | evaṃ ca vipakṣe hetorvyāvṛttiḥ saṃdigdhetyanumānaṃ na saṃbhavatītyarthaḥ |
<br/><b>nanu bheda iti |</b> sādhanaṃ hetuḥ | sa cābhedasādhakatvenābhimato viṣayavijñā-
<br/>nayoḥ sahopalambhaniyamātmakaḥ | yadi viṣayavijñānayorbhedastarhi gavāśvayoriva
<br/>sahopalambhaniyamenāpi na bhāvyam | paraṃ tu yato dṛśyate sahopalambhaniyamota-
<br/>statra tatkāraṇatvenābhedonumeya iti śaṅkāśayaḥ | <b>jñānasyeti |</b> uktānumānaṃ
<br/>bādhitam | pratyakṣaviruddhatvāt | yato jñānamāntaratvena ghaṭādijñeyaṃ ca bāhyatvena
<br/>pratyakṣamupalabhyate | antarmukhamāntaram | bahirmukhaṃ bāhyam | evaṃ sahopalambhaniya-
<br/>mamaṅgīkṛtyānumānasya bādhitatvamuktam | vastutaḥ sahopalambha eva nāstītyāha --
<br/><b>ekadeśatveti |</b> jñānamātmaniṣṭham | viṣayo ghaṭādiśca bhūtalādiniṣṭhaḥ | tathā
<br/>jñānamuttarakṣaṇikam | viṣayastu pūrvakṣaṇikaḥ | evaṃ ca na deśataḥ kālataśca sāhityaṃ
<br/>saṃbhavatīti bhāvaḥ | <b>kiṃ ca nīleti |</b> yathā vijñānavādimate jñātātmā na vastuto
<br/>jñānādbhinnaḥ | kiṃ tu jñānamevātmā | sa cāhamityevaṃrūpeṇa bhāsate | tathā ghaṭā-
<br/>dirviṣayopi yadi vastuto na tasmādbhinnastarhi sopyahamiti pratīyetetyarthaḥ |
<br/><b>jñānasvarūpopīti |</b> jñānasvarūpehamartha ātmani yo jñeyākārādhyāsaḥ sa
<br/>idamarthe raṅge yathā rajatasyābhedenādhyāsastathā nābhedena yena rajatasyedaṃtayā
<br/>pratītivajjñeyasyāhaṃtayā pratītiḥ syāt | kiṃ tu bhedena | yathā śaṅkhe pītinnaḥ |
<br/>tatra hi pittādidoṣeṇa śaṅkhe śvetimānamapahnutya pītimā bhāsate tathātrāhamarthe
<br/>jñānarūpa ātmanyāntaratvamapahnutya bāhyatvaṃ bhāsate | yathā pītimādhyāsepi
<br/>śaṅkhasvarūpaṃ bhāsate tathā jñeyākārādhyāsepi jñānaṃ bhāsate | ghaṭamahaṃ jānāmīti
<pb n="35"/>
<br/>pratyayāt | <b>paricchedeti |</b> jñānasya ya āntaraḥ paricchedo viṣayaprakāśarūpo
<br/>bhāgastasmādanyo yoyaṃ jñeyākārasvarūpo bhāgo bahiriva sthitaḥ sa upaplavo
<br/>mṛṣā | tathā tasyābhedina ekasya jñānasya bhedapratibhāsopi mṛṣaiva | jñānasya
<br/>na kevalaṃ bāhyoṃśa eva mṛṣā | kiṃ tu jñāne bhedapratītirapi mṛṣaivetyarthaḥ | bahi-
<br/>riva sthita ityatra bahiravasthita ityapi pāṭho dṛśyate | <b>tadvyutpattirahitatayā |</b>
<br/>bahiḥśabdārthajñānarāhityena | <b>bhedapratibhāsasyeti |</b> nāyaṃ sarpa iti bādha-
<br/>darśanena rajjvāṃ sarpajñānasya bhramatvaṃ niścīyate | tathā nātra bhedo bādhyate |
<br/>tathā ca bhedajñānasya bhramatvaṃ viṣayavijñānayoraikyajñānasya prāmāṇyenaiva niśceyam |
<br/>prāmāṇyaniścayaśca bhedajñānasya bhramatvaniścaye satyeva nānyathā | loke hi viṣaya-
<br/>vijñānayoraikyajñānameva nāsti kutastasya prāmāṇyam | atonyonyāśrayadoṣaḥ |
<br/><b>avisaṃvādāditi |</b> āntaraṃ bāhyaṃ ceti padārthadvayāṅgīkāro gauravagrastatvānna
<br/>kārya iti ye naiyāyikādayo manyante te nīlādīnbāhyārthānpratyakṣata upalabhamānā
<br/>bāhyārthaviṣaye kasyāpi visaṃvādābhāvena jagati bāhyārthameva svīkurvate | āntara-
<br/>viṣaye tu teṣāmupekṣā dṛśyate | bhavanto vijñānavādinastu nirvivādatayā loka-
<br/>prasiddhamapi bāhyārthameva na svīkurvantīti koyaṃ mārgaḥ | bāhyābhyantarobhaya-
<br/>vādinaḥ sautrāntikā vaibhāṣikāḥ sākārajñānavādinonye ca | anubhayavādino
<br/>mādhyamikāḥ | āntaramātravādino vijñānavādinaḥ | bāhyamātravādino nirā-
<br/>kārajñānavādino naiyāyikādayaḥ | <b>gomayeti |</b> gomayaṃ pāyasaṃ gavyatvādubhaya-
<br/>siddhapāyasavadityatra gavyatvaheturaprayojakaḥ | ato hetvābhāsastadvat | gomaya-
<br/>pāyasīyanyāyaśca tatpratiṣedhārthamekatattvābhyāsaḥ (pā. yo. sū. 1 | 32) iti
<pb n="36"/>
<br/>pātañjalayogasūtre bhāṣye pradarśitaḥ | <b>bhavadīya eveti |</b> bāhyārthamanaṅgīkurvatāṃ
<br/>bahirvadityuktireva na saṃbhavatīti bhāvaḥ |
</p>
<p><b>nanu jñānāditi |</b> ghaṭādayorthāḥ pratikṣaṇaṃ bhinnāḥ | jñānamapi tathaiva | tatra
<br/>jñānakālikortho na jñānagrāhyaḥ | viṣayasya jñānakāraṇatvena viṣayasamakālaṃ
<br/>jñānotpattyasaṃbhavāt | tathā ca jñānakṣaṇātpūrvakṣaṇikortha eva jñānagrāhya iti
<br/>vaktavyam | tasya ca grāhyatvaṃ na saṃbhavati | yasminkṣaṇe viṣayo na tasminkṣaṇe
<br/>jñānam | yasmiṃśca kṣaṇe jñānaṃ na tasminkṣaṇe viṣaya ityevaṃ jñānaviṣayayorbhinna-
<br/>kālatvāt | <b>indriyeti |</b> ghaṭādirviṣayo hi svadvitīyakṣaṇe svasadṛśaṃ ghaṭāntara-
<br/>mutpādayati | sa pūrvakṣaṇiko ghaṭādirevendriyasaṃnikṛṣṭaścetsvadvitīyakṣaṇe svākārasa-
<br/>dṛśākāraviśiṣṭaṃ jñānamapyutpādayati | tādṛśena ca jñānākāreṇa svakāraṇībhūtaḥ
<br/>pūrvakṣaṇiko ghaṭādiranumīyate | etadeva ca jñānagrāhyatvam | <b>paryanuyogeti |</b>
<br/>praśnottarayorayaṃ saṃgraha ityarthaḥ | <b>bhinneti |</b> bhinnakālaṃ kathaṃ grāhyamiti praśnaḥ |
<br/>ghaṭādivyakteryajjñāne svākārasadṛśākārotpādanasāmarthyarūpaṃ hetutvaṃ tadeva grāhyatva-
<br/>miti parihāraḥ | <b>saṃbhrameṇa |</b> ādareṇa | <b>artheneti |</b> enāṃ saṃvidaṃ jñātā arthena
<br/>viṣayeṇa saha yaddhaṭayati saṃyojayati tatsaṃyojanaṃ saṃvidortharūpatāṃ muktvārthākā-
<br/>rasadṛśākāratāṃ vinā prakārāntareṇa nāsti | tasmātsaṃvido meyarūpatā viṣayākā-
<br/>rataiva prameyādhigaterviṣayapramiteḥ pramāṇamityarthaḥ | <b>na hīti |</b> teṣāṃ viṣayāṇāṃ yā
<footnote>2|246 -- vyaktitvam <roman>for.</roman> ca vyakteḥ <roman>C.</roman></footnote>
<pb n="37"/>
<br/>vedanā prakāśaḥ sa vittisattā kevalaṃ jñānasyāstitvamātramiti na yuktam | tasyā
<br/>vitteḥ sarvatra ghaṭapaṭādiṣvaviśeṣāt | tathā ca ghaṭajñānapaṭajñānayorbhedo na syāt |
<br/>kiṃ tu sārūpyaṃ viṣayasamānākāratā tāṃ vittimāviśatpraviṣṭaṃ sadvittiṃ jñānaṃ sarū-
<br/>payituṃ viṣayākārasadṛśākāraṃ prāpayituṃ ghaṭayedviṣayeṇa saha saṃyojayedityarthaḥ | <b>ye
<br/>yasminniti |</b> yeṅkurādayo yasminbījādau satyapi kādācitkāḥ | kusūlasthita-
<br/>bījeṣvaṅkurotpattyadarśanāt | teṅkurādayastasmādbījādatiriktaṃ yanmṛtsalilādi tatsā-
<br/>pekṣā iti niyamaḥ | yathā svabhāvato vacanecchāvirahavato devadattasya kādāci-
<br/>tkavacanaṃ dūrataḥ śrutvā caitraḥ praṣṭrā puruṣāntareṇātra bhavitavyam ityanuminoti |
<br/>tathā nīlādyullekhino ghaṭādiviṣayakā ayaṃ ghaṭoyaṃ paṭa ityādayo ye pravṛttipratya-
<br/>yāḥ pravṛttivijñānāni tehamityālayavijñāne satyapi kādācitkatvādālaya-
<br/>vijñānātiriktabāhyaghaṭādiviṣayasāpekṣā ityanenānumānenāpi bāhyaghaṭādiviṣaya-
<br/>siddhiḥ | <b>ahamāspadam |</b> ahamityākāram | <b>nīlādyullekhi |</b> ghaṭādiviṣaya-
<br/>kamidaṃtāspadam | <b>tasmāditi |</b> ahamityālayavijñānasaṃtānamevātmā | tadati-
<br/>riktaḥ kādācitkaṃ yatpravṛttivijñānaṃ taddhetubhūto bāhyo ghaṭādiḥ svīkārya eva |
<br/>na tu pravṛttivijñānasya kadācidutpattirvāsanāparipākapratyayasya kādācitka-
<br/>tvāt | vijñānavādimate vāsanāparipākapratyayasya kādācitkatve hetvabhāvāt |
</p>
<p>tadevāha -- <b>vijñānavādinaye hīti |</b> ahamityākārāṇāṃ kṣaṇikānāmālayavi-
<pb n="38"/>
<br/>jñānānāṃ saṃtānaḥ paraṃparā pratijīvaṃ bhinnā | caitrīyālayavijñānasaṃtānaghaṭakamāla-
<br/>yavijñānaṃ caitrīyapravṛttivijñānaṃ janayati | tathā cālayavijñānaniṣṭhā yā pravṛtti-
<br/>vijñānajananaśaktiḥ saiva vāsanā | tasyā vāsanāyāḥ pravṛttivijñānarūpasva-
<br/>kāryotpādane yadābhimukhyamunmukhatvaṃ sa tasyāḥ paripākaḥ | vāsanānāmapi
<br/>kṣaṇikatvena pratikṣaṇaṃ bhinnānāṃ vāsanānāṃ madhye kāsāṃcideva paripāko na
<br/>sarvāsām | paripākajanyasya pravṛttivijñānasya sarvadotpattyadarśanāt | tasya ca
<br/>kādācitkasya paripākasya kādācitkameva kiṃcitkāraṇamavaśyaṃ vācyam | tacca
<br/>ghaṭādibāhyārtharūpaṃ sautrāntikamate saṃbhavati | na tu bāhyārthamanaṅgīkurvatāṃ
<br/>vijñānavādināṃ mate | tathā ca teṣāṃ mate vāsanāparipākasya vāsanāsaṃtānagata-
<br/>tatpūrvakṣaṇikavāsanaiva kāraṇamāstheyam | tasyāśca pūrvakṣaṇikavāsanāyāḥ svottara-
<br/>kṣaṇikavāsanāparipākakāraṇatve tasyā ivānyāsāṃ sarvāsāmapyālayavijñāna-
<br/>saṃtānaniṣṭhatvasya tulyatayā sarvāsāmeva vāsanānāṃ svasvottarakṣaṇikavāsanāpari-
<br/>pākakāraṇatvaṃ durvāramiti pravṛttivijñānasya sarvadotpattiprasaṅga iti | <b>saṃtānā-
<br/>ntareti |</b> jñānasaṃtānāpekṣayānyo ghaṭādijñeyasaṃtānaḥ saṃtānāntaram | tanni-
<br/>bandhanatvaṃ tanmūlakatvaṃ vāsanāparipākasya vijñānavādibhirnāṅgīkriyate | teṣāṃ mate
<br/>jñānātiriktasya jñeyasyābhāvāt | <b>pravṛttīti |</b> pravṛttivijñānajanakībhūtaṃ yadā-
<br/>layavijñānaṃ tanniṣṭhavāsanāyāḥ paripākakaraṇe sarvā apyālayavijñānaniṣṭhāsta-
<br/>ttatpūrvakṣaṇikā vāsanāḥ samarthā ityarthaḥ | <b>ekopi |</b> ekaḥ kṣaṇopi | ekāpi
<br/>kṣaṇikavāsaneti yāvat | <b>ālayavijñānasaṃtānavartitvam |</b> ālayavijñāna-
<br/>paraṃparāniṣṭhatvam | <b>śabdeti |</b> śabdādibāhyaviṣayakāṇi pañca jñānāni sukhādyā-
<br/>ntaraviṣayakamekaṃ jñānamiti militvā ṣaḍjñānāni kāraṇacatuṣṭayaṃ prāpyotpadyanta
<br/>iti svīkartavyam | <b>caturaḥ pratyayānpratītya |</b> caturvidhāni kāraṇāni prāpya |
<footnote>2|267 -- aṅgīkārāt <roman>for</roman> anaṅgīkārāt <roman>C.</roman></footnote>
<pb n="39"/>
<br/><b>anācchādya |</b> anapalapya |
</p>
<p><b>catvāraḥ pratyayāḥ |</b> caturvidhāni kāraṇāni | <b>tatra jñāneti |</b> sākāraṃ
<br/>cittaṃ jñānapadavācyam | tasya cākāragrahaṇaśaktireva bodharūpatā | yathā pūrva-
<br/>kṣaṇikāddhaṭāttatsadṛśo ghaṭa uttarakṣaṇa utpadyate tathā pūrvakṣaṇikādākāragra-
<br/>haṇasamarthājjñānāttatsadṛśamuttarakṣaṇe jñānamutpadyate | soyaṃ jñānapravāhonādiḥ |
<br/>ākāraśca dvividhohamākāra idamākāraśca | tatrādyaḥ pūrvakṣaṇikājjñānājjā-
<br/>yate | na tatra kāraṇāntarāpekṣā | sa cānādiḥ sārvadika ekarūpaśca | ayaṃ
<br/>ghaṭa ityādipravṛttivijñānaṃ yadā jāyate tadāpyahamākāro vartata eva | dvitīya
<br/>idamākārastu kādācitkota eva kāraṇāntarasāpekṣaḥ sādirbhinnabhinnarū-
<br/>paśca | jñāne svākārasadṛśākārasamarpakaḥ śabdasparśādiranekavidho viṣayasta-
<br/>ttadākārātmakapravṛttijñānasya kāraṇam | viṣaya evālambanapratyaya ityucyate |
<br/>pravṛttivijñānasya viṣayālambanatvāt | uttarakṣaṇikajñāne ākāragrahaṇa-
<br/>sāmarthyaṃ dadatpūrvakṣaṇikaṃ jñānaṃ samanantarapratyaya ityucyate | jñāne vaiśadyaṃ
<br/>dadadālokaḥ sahakāripratyaya ityucyate | manaḥsaṃyogādikaṃ sahakāryeva | indriya-
<br/>madhipatipratyaya ityucyate | adhipatirniyāmakaḥ | yathā cakṣurindriyaṃ hi jñāne
<br/>rūpākārameva dāpayati | rasanendriyaṃ hi rasākārameva dāpayatītyādi | <b>evaṃ
<br/>citteti |</b> bāhyā ghaṭādaya ivāntarā api sukhādayo viṣayā jñānādbhinnatayā
<br/>sautrāntikairaṅgīkriyante | tathā ca tatrāpi sukhānubhavakāle sukhākārasadṛśākāraṃ
<br/>yatsukhānubhavarūpaṃ pravṛttivijñānaṃ tasya catvāri kāraṇāni bhavanti | rūpavijñā-
<pb n="40"/>
<br/><b>neti |</b> bhūtavyatiriktānyamūrtāni tattvāni skandhaśabdenocyante | rūpādiṣu
<br/>pañcasu skandheṣu dvitīyo vijñānaskandhaścittam | itare catvāraḥ skandhāścaittāḥ |
<br/>vijñānaṃ dvividham | ālayavijñānaṃ pravṛttivijñānaṃ ca | ahamityākāramālayavi-
<br/>jñānam | tatsantāna evātmā | idamākāraṃ pravṛttivijñānam | tacca viṣayākāra-
<br/>pariṇataṃ rūpaskandhaśabdenocyate | rūpyata īdṛśamiti paricchidyate tadrūpamiti
<br/>vyutpatteḥ | rūpyatenena tadrūpamiti vyutpattyendriyāṇyapi rūpaskandhaśabde-
<br/>nocyante | indriyāṇi hi caittānyeva na tu bhautikāni | vijñānaskandhasya rūpa-
<br/>skandhena saha saṃbandhājjāyamāne sukhaduḥkhe vedanāskandhaḥ | sukhaduḥkhe abhautike
<br/>cittapariṇāmabhūte eva | ghaṭādināma saṃjñāskandhaḥ | ghaṭādau nāmarūpātmakāṃśadva-
<br/>yamadhye rūpāṃśo bhautikaḥ | nāmāṃśastvabhautikaścaitta eva | rāgadveṣādayaḥ saṃskāra-
<br/>skandhaśabdenocyante | tepyabhautikāścaittā eva |
</p>
<p><b>tadidaṃ sarvamiti |</b> idaṃ sarvaṃ vastujātaṃ duḥkhasādhanatvādduḥkhāyatanamityupaca-
<br/>ryate | duḥkhāyatanatvācca duḥkhamityupacaryate | <b>tattvajñānamiti |</b> tattvānāṃ duḥkha-
<br/>samudāyanirodhamārgarūpāṇāṃ caturṇāṃ tattvānāṃ yāthārthyena jñānamityarthaḥ | <b>samudāya
<br/>iti |</b> duḥkhakāraṇasya samudāya iti pāribhāṣikī saṃjñā | <b>taddvividhamiti |</b>
<br/>pratyayopanibandhato hetūpanibandhataśca kāryotpatterdṛśyamānatvātsamudāyo dvividha
<br/>ityarthaḥ | aṅkurādi kāryaṃ hi mṛjjalabījādikāraṇasamudāyājjāyamānaṃ dṛśyate | na
<br/>tatra kaścittadanyaścetano dṛśyate | ataśca kāraṇasamudāyasvabhāvata eva kāryotpattiḥ |
<br/>ayaṃ pratyayopanibandhanaḥ kāryotpādaḥ | pratyayaḥ kāraṇasamavāyaḥ | tadupanibandhana-
<br/>stanmātramūlaka ityarthaḥ | tathāṅkurātkāṇḍaṃ kāṇḍānnāla ityādikrameṇa yaḥ
<pb n="41"/>
<br/>kāryotpādo dṛśyate tatrāpi cetanasya kasyacidadarśanāttattatkāraṇasvabhāvata eva
<br/>kāryotpādaḥ | ayaṃ hetūpanibandhana ityucyate | hetuḥ kāraṇaṃ tanmātramūlaka
<br/>ityarthaḥ | <b>idaṃ kāryamiti |</b> sūtrasthedaṃpadena kāryajātasya parāmarśaḥ |
<br/>tanmātrasya phalamityanenānvayaḥ | kāryajātaṃ kāraṇasamavāyamātraphalamityarthaḥ |
<br/><b>pratyayanti gacchantīti |</b> hetvantaramiti śeṣaḥ | kāraṇāntareṇa samavetā
<br/>bhavantīti yāvat | <b>ayamānānāmiti |</b> kāraṇāntareṇa saha militānāmi-
<br/>tyarthaḥ | <b>dhātūnāṃ ṣaṇṇāṃ samavāyāditi |</b> atra cāhamīdṛśaṃ kāryaṃ karomī-
<br/>tyevaṃ na jñānaṃ ṣaṇṇāṃ dhātūnām | nāpi ca tattatkāryasya jñānamahamanenotpādita-
<br/>miti | tathā ca kāryakāraṇeṣu caitanyasyābhāvādanyasya ca cetanasyādarśanātkāryaṃ
<br/>kāraṇasamavāyamātrasya phalamiti niścīyata iti bhāvaḥ | <b>utpādādveti |</b>
<br/>yasminsati yadutpadyate ityanvaya utpādādityanena sūcitaḥ | yasminnasati
<br/>yannotpadyate iti vyatirekonutpādādityanena sūcitaḥ | vāśabdaḥ samuccaye |
<br/>dharmāṇāṃ kāryakāraṇānāṃ dharmatā kāryakāraṇabhāvonvayavyatirekābhyāṃ sthita eve-
<pb n="42"/>
<br/>tyarthaḥ | <b>na cātreti |</b> ahamaṅkuramutpādayāmītyevaṃ na jñānaṃ bījasya | tathāhaṃ
<br/>bījenotpādita ityevaṃ na jñānamaṅkurasya | etena tatra cetanakāraṇatvavādinaḥ
<br/>parāstāḥ | yeṣāṃ kāryakāraṇabhāvo dṛśyate na teṣāṃ caitanyam | yasya ca caitanyamī-
<br/>śvarāderna sa tatra kāryaṃ kurvannupalabhyate | etena kṣityaṅkurādi sakartṛkaṃ kāryatvāddhaṭa --
<br/>vadityādyanumāneneśvaraṃ sādhayanto nirastā veditavyāḥ | hetoraprayojakatvāt |
<br/><b>evamādhyātmikeṣvapīti |</b> tatra pratyayopanibandho yathā -- pṛthivyaptejovāyvā-
<br/>kāśavijñānadhātūnāṃ samavāyādbhavati kāyaḥ | tatra pṛthivīdhātuḥ kāyasya
<br/>kāṭhinyaṃ nirvartayati | abdhātuḥ kāyaṃ snehayati | tejodhātuḥ kāyasyāśitapīte
<br/>paripācayati | vāyudhātuḥ kāyasya śvāsādikaṃ karoti | ākāśadhātuḥ kāya-
<br/>syāntaḥ suṣirabhāvaṃ karoti | vijñānadhāturnāmarūpādi nirvartayati | ādhyātmi-
<br/>keṣu hetūpanibandho yathā -- kṣaṇikeṣu sthiratvabhrāntiravidyā | tādṛśāvidyātaḥ
<br/>saṃskāraḥ | sa ca viṣayaprītyādyātmakaḥ | saṃskārādgarbhasthasyāhamityālayavijñānam |
<br/>tasmānnāma | nāmapadena nāmāśrayaṃ śarīrakāraṇībhūtaṃ pṛthivyādicatuṣṭayamucyate |
<br/>tasmāccharīram | tasmādindriyajātam | tato viṣayasaṃbandhaḥ | tataḥ sukhādikā
<br/>vedanā | tato viṣayatṛṣṇā | tataḥ pravṛttiḥ | tato dharmādharmau | tato garbhavāsa
<br/>ityādi | bāhyeṣvivādhyātmikeṣvapi kāryāṇāṃ kāraṇānāṃ ca jñānābhāvaḥ samāna
<br/>eva | soyaṃ pratītyasamutpādo dṛṣṭatvānnānyathayitavyaḥ | pratītya prāpya | samutpādaḥ
<br/>samutpattiḥ | kāraṇasvabhāvādeva kāraṇaṃ prāpya kāryasyotpattirbhavati nānyaścetanaḥ
<br/>kāraṇatvena tatrāśrayitavya iti | <b>puraḥ sthita iti |</b>
</p>
<p><lg><l>puraḥ sthite prameyābdhau granthavistarabhīrubhiḥ |</l>
<l>vistāraṃ saṃparityajya diṅmātramupadarśyatām ||</l></lg>
<br/>iti nyāyaḥ | <b>tadubhayeti |</b> duḥkhaṃ tatkāraṇaṃ cetyarthaḥ | <b>tannirodheti |</b> duḥkha-
<pb n="43"/>
<br/>tatkāraṇetyubhayanirodhetyarthaḥ | <b>sūtrasyāntaṃ pṛcchatāmiti |</b> buddhena hi prathamataḥ
<br/>sarvaṃ śūnyamityupadiṣṭam | tato vijñānavādibhirjagadāndhyaprasaṅgāpādanapūrvakaṃ
<br/>sarvaśūnyatvāsaṃbhave pṛṣṭestunāmeti jñānamātrāstitvaṃ svīkṛtam | tato bāhyārtha-
<br/>mantareṇa kathaṃ jñānamityāśaṅkite bāhyārthāstitvaṃ svīkṛtam | evaṃ kiyatparyantaṃ
<br/>sūtrasyānto bhaviṣyatīti yaiḥ pṛṣṭaṃ te sautrāntikāḥ saṃjātāḥ | sūtrāntaṃ pṛcchati
<br/>sautrāntikaḥ | pṛcchatau susnātādibhya iti ṭhak pratyayaḥ |
</p>
<p><b>kecana bauddhā iti |</b> vaibhāṣikākhyayā khyātā ityatrānvayaḥ | <b>vineyān |</b>
<br/>śiṣyān | vītyupasargapūrvakasya nīdhātoḥ śikṣaṇamarthaḥ | ete śiṣyā mādhyamikāḥ |
<br/><b>dvitīyāniti |</b> ete vijñānavādino yogācārā iti prasiddhāḥ | <b>tṛtīyā-
<br/>niti |</b> ete sautrāntikāḥ | <b>ubhayam |</b> bāhyamāntaraṃ ca | <b>vijñeyānumeyatva-
<br/>vāde |</b> sautrāntikamate | <b>vyāptisaṃvedaneti |</b> yatra dhūmastatrāgniriti vyāptā-
<br/>vucyamānāyāṃ kathamiyaṃ jñātuṃ śakyetyāśaṅkā mahānasodāharaṇena nirākriyate |
<br/>mahānase hi dhūmāgnyoḥ pratyakṣajñānena vyāptiḥ sugṛhītā bhavati | ato mahānasaṃ
<br/>vyāptisaṃvedanasthānam | sautrāntikamate tu kvāpyarthasya pratyakṣajñānābhāvena vyāpti-
<br/>jñānāsaṃbhava iti bhāvaḥ | <b>artho dvividha iti |</b> indriyasaṃyogānantaraṃ sadya
<br/>evedaṃ kiṃcidityevaṃ nirvikalpakajñāne viṣayībhūto devadattādirartho grāhya ityu-
<br/>cyate | sa eva paścājjātyādiviśiṣṭatayā brāhmaṇoyaṃ śyāmoyaṃ pācakoyaṃ ḍitthoyami-
<br/>tyevaṃ savikalpakajñāne viṣayībhūtodhyavaseya ityucyate | nirvikalpakaṃ jñānaṃ grahaṇam |
<pb n="44"/>
<br/>savikalpakaṃ jñānamadhyavasāyaḥ | <b>kalpanāpoḍhatvāditi |</b> kalpanārahitatvādi-
<br/>tyarthaḥ | <b>kalpanājñānatvāditi |</b> yathā vastutaḥ śuktau satyāṃ tatredaṃ rajatamiti
<br/>jñānaṃ kalpitarajatatvaviśiṣṭatvānna pramāṇaṃ tathā jātyādīnāṃ kalpitatvāttadviśiṣṭaṃ
<br/>jñānaṃ na pramāṇam | kalpitatvamevāsatyatve tantramiti bauddhā manyante | tatra
<br/>ḍitthādayaḥ saṃjñā na vastutantrāḥ kiṃ tu puruṣatantrā ataḥ kalpitā eveti sarvaira-
<br/>nubhūyata eva | guṇakriyayorapi yāvadāśrayasthitisaṃbandhitvābhāvena vastutantratvaṃ
<br/>nāstīti kalpitatvameva svīkāryam | jātirapi na vastubhūtā kiṃ tvatadvyā-
<br/>vṛttyātmikā tucchaiva | yato ghaṭatvaṃ ghaṭetarabheda eva | ataḥ sāpi kalpitaiveti |
<br/><b>kalpanāpoḍhamiti |</b> abhrāntaṃ satyam | pramāṇamiti yāvat | vikalpaḥ savi-
<br/>kalpakajñānam | saṃvādaḥ sarveṣāmaikamatyena jñānam | upaplavo bhramaḥ | apramāṇa-
<br/>miti yāvat | nirvikalpakaṃ pratyakṣajñānaṃ kalpanārahitatvātpramāṇam | savikalpakaṃ
<br/>pratyakṣajñānaṃ tu na pramāṇam | yatastatra kalpitena jātyādirūpeṇedṛśaṃ tādṛśamityevaṃ
<br/>vastu nirbhāsyate | kalpitatvādeva ca na tatra sarveṣāmaikamatyamityarthaḥ | <b>grāhya-
<br/>miti |</b> grāhyaṃ nirvikalpakajñānaviṣayībhūtaṃ yattadeva vastu satyam | hi yato
<br/>grahaṇaṃ nirvikalpakajñānameva pramāṇam | ito grāhyādgrahaṇācca yadanyathānyat
<br/>grāhyādanyatsavikalpakajñānaviṣayībhūtamadhyavaseyaṃ tanna vastu kiṃ tu tuccham |
<br/>tathā grahaṇādyadanyatsavikalpakajñānamadhyavasāyātmakaṃ tanna mānam | na pramāṇam |
<br/>tacca savikalpakajñānaṃ śabdajaṃ liṅgajamindriyādijaṃ ca | śabdajaṃ śābdaṃ jñānam |
<br/>asmadgrāme nadītīre pañca phalāni santīti śabdaṃ śrutvā śrotānyatra pūrvadṛṣṭanadī-
<br/>sadṛśākārāṃ tatra nadīṃ kalpayati | tasyāśca nikaṭe pūrvadṛṣṭatīrasadṛśākāraṃ tīraṃ
<br/>kalpayati | tatra ca tādṛśāni phalāni kalpayatītyevamanugatākārāvagāhi śābdaṃ
<br/>jñānaṃ kalpitaviṣayakatvānna pramāṇam | līnamarthaṃ gamayati talliṅgaṃ dhūmādikam |
<br/>tajjaṃ jñānamanumitiḥ | parvate dhūmaṃ dṛṣṭvā mahānasādau pūrvadṛṣṭāgnisadṛśākāramagniṃ
<br/>tatra kalpayati | ata etadapi pūrvavatkalpitaviṣayakatvānna pramāṇam | indriyajaṃ
<pb n="45"/>
<br/>savikalpakaṃ jñānaṃ kalpitaviṣayakatvānna pramāṇamityanupadamevoktam | ādi-
<br/>padenopamānādijñānasaṃgrahaḥ | <b>arthaprāptiḥ saṃvādaśceti |</b> yathā śuktau rajata-
<br/>bhrameṇa pravṛttasya rajataprāptirna bhavati | tathā satyarajatasthalepīdaṃ rajatamiti
<br/>savikalpakajñānasyāprāmāṇye rajataprāptirna bhāvyā | sā tu dṛśyate | kiṃ ca
<br/>tādṛśarajataviṣaye na kasyāpi vivādaḥ | kiṃ tu sarveṣāṃ saṃvāda eva | saṃvāda
<br/>aikamatyam | tathā ca tatra rajatasya vastutvaṃ tajjñānasya prāmāṇyaṃ cāṅgīkāryameveti
<br/>śaṅkāśayaḥ | <b>maṇiprabheti |</b> yathā maṇiprabhāyāmayaṃ maṇiriti bhrameṇa pravṛttasya
<br/>prabhādvārā maṇiprāptirbhavati tathā satyarajatasthale idaṃ rajatamiti savikalpakena
<br/>bhramajñānena pravṛttasya tādṛśarajatadvārā satyavastuprāptirbhaviṣyatīti bhāvaḥ |
<br/><b>na ca vineyeti |</b> vineyāḥ śiṣyāḥ | śiṣyāṇāṃ buddhitāratamyepi gurorupadeśa
<br/>ekarūpa eva yukta ityāśayaḥ | <b>deśanā iti |</b> upadeśabhedena hi tattvabhedo na
<br/>śaṅkanīyaḥ | kiṃ tu mārgabhedaḥ | tattvaṃ tu śūnyatārūpamekameva | hīnamadhyamotkṛṣṭa-
<br/>dhiyo hi śiṣyā bhavanti | tatra ye hīnamataya ekapade śūnyatātattvaṃ jñātumasama-
<br/>rthāste sarvāstitvavādena tadāśayānurodhācchūnyatāyāmavatāryante | ye tu madhya-
<br/>māste jñānamātrāstitvena śūnyatāyāmavatāryante | ye tu prakṛṣṭamatayastebhyaḥ sākṣā
<br/>deva śūnyatātattvaṃ pratipādyate | deśanā upadeśāḥ | sattvānāṃ prāṇināmāśayādhī-
<br/>nāstadanusāriṇo lokanāthānāṃ sanmārgapradarśakānāmupadeśā upāyānāṃ mārgāṇāṃ
<br/>bahutvādbhidyante | deśanā ca kvacidgambhīrā gūḍhārthā kvaciduttānā spaṣṭārthā
<br/>kvacidaṃśabhedenobhayarūpeti bhinnā bhavati | advayalakṣaṇā śūnyatā tvabhinnaiva |
<br/>ekarūpaṃ śūnyatātattvaṃ tu na bhidyata evetyarthaḥ |
</p>
<pb n="46"/>
<p><b>jñānendriyāṇīti |</b> indriyāṇāṃ pūjanaṃ cāpratiṣiddhatattadyogyaviṣayasevana-
<br/>dvārā bodhyam | <b>āryasatyākhyayeti |</b> āryasattveti pāṭhāntaram ||
<footnote>2|357 mārgaṃścaitasya ca vyākhyā iti vivekavilāse pāṭho dṛśyate |</footnote>
<footnote>2|362 ayaṃ syāt <roman>for</roman> yasmāt <roman>A.</roman></footnote>
</p>
<pb n="47"/>
<p>iti sarvadarśanasaṃgrahavyākhyāyāṃ darśanāṅkurābhidhāyāṃ bauddhadarśanaṃ samāptam |
</p>
<pb n="48"/>
<p><b>muktakacchānām |</b> kaccharahitānāṃ bauddhānām | <b>vivasanāḥ |</b> vastrarahitā
<br/>digambarāḥ jaināḥ | <b>pūrvāpareti |</b> yathā dinasya pūrvo bhāgaḥ pūrvāhṇoparo
<br/>bhāgoparāhṇa ityevaṃ pūrvāparabhāgakalpanā bhavati tādṛśī sarvato nyūne kālāṃśe
<br/>na vaktuṃ śakyate | tathā ca pūrvāparabhāgarahitā yā kālakalā kālasya sūrkṣmo-
<br/>śastanmātre yāvasthitistadrūpā kṣaṇikatārhadbhirjainairna svīkartuṃ śakyā | <b>parīkṣakaiḥ |</b>
<br/>satyānveṣibhiḥ |
</p>
<p>śaṅkate -- <b>atha manyethā ityādinā kiṃ na paśyasītītyantena | pramā-
<br/>ṇavattvāditi |</b> ayogyamiti bhāsamānamapi pramāṇasiddhaṃ cedavaśyaṃ svīkārya-
<br/>meveti nyāyatātparyam | tathā ca yatsattatkṣaṇikamiti prāguktānumānasiddhaṃ
<br/>kṣaṇikatvamanubhavānārūḍhamapi na tyaktuṃ śakyamityarthaḥ | <b>prācīnaḥ pratyayaḥ |</b>
<br/>pūrvakṣaṇika ātmā | pratyayo jñānam | jñānarūpa eva cātmā bauddhadarśane |
<br/>kṣaṇikānāmātmanāṃ saṃtānaṃ ca prativyakti bhinnam | tathā ca devadattīya-
<br/>saṃtānaghaṭakena pūrvakṣaṇikena kenacidātmanā kṛtasya karmaṇaḥ phalaṃ tatsaṃtāna-
<br/>vartinaiva kenaciduttarakṣaṇikenātmanopabhujyate | nanvevamanyena kṛtasya karmaṇaḥ
<br/>phalamanyenopabhujyate cetsaṃtānāntaravartināpyātmanopabhujyeta | tathā ca devadatta-
<pb n="49"/>
<br/>kṛtakarmaphalopabhogo yajñadattasyāpi prāpnoti | tadevāśaṅkate -- <b>na cātiprasaṅga
<br/>iti |</b> uttarayati -- <b>kāryakāraṇabhāvasyeti |</b> ekasminneva saṃtāne tattatpūrva-
<br/>kṣaṇikārthasya svasvottarakṣaṇikārthaṃ prati kāraṇatvamiti devadattīyasaṃtānaghaṭaka-
<br/>syātmano yajñadattīyasaṃtānaghaṭakenātmanā saha kāryakāraṇabhāvābhāvena nokta-
<br/>doṣa iti bhāvaḥ | <b>yathā madhureti |</b> halādinā vibhedanena śithilīkṛtāyāṃ
<br/>bhūmau nihitādbījādaṅkurakāṇḍādidvārā phalotpattirbhavati | tathā ca bījaṃ
<br/>paraṃparayā phalasya kāraṇam | tatrāmrabījaṃ yadi madhurarasena saṃskṛtaṃ cettasmātparaṃ-
<br/>parayotpadyamānaṃ phalaṃ madhurarasayuktamutpadyate tadvat |
</p>
<p>uttarayati -- <b>tadapīti | kāśakuśeti |</b> kāśaḥ kuśaśca tṛṇaviśeṣaḥ | yathā
<br/>jale nimajjataḥ kāśādyālambanenoddhāro na saṃbhavati kāśādīnāmatilaghutvāt
<br/>tathātmanaḥ kṣaṇikatve svakṛtakarmaphalopabhogāsaṃbhava iti doṣasāgare nimajjataḥ
<br/>kṣaṇikavādino bauddhasyoddhāro na saṃbhavatītyarthaḥ | āmrabījādidṛṣṭāntaścāna-
<br/>nurūpaḥ | na hi tatra bījādau kāraṇe vidyamānasya mādhuryasya raktimno vā
<br/>paraṃparayā tatkārye saṃkramaḥ | kiṃ tu madhurāṇāṃ raktānāṃ ca bījādyaṃśānāmeva
<br/>kārye saṃkramaḥ | kāraṇaṃ hi kāryānvayi | tathā cāṅkurādikāryānvayināṃ bījā-
<br/>dyantargatānāmaṃśānāmevāṅkurādikāraṇatvaṃ na samagrasya bījasya | bījamaṅkurādi-
<br/>kāraṇamiti vyavahārastu bhāktaḥ | kāryotpādanavelāyāṃ kāraṇībhūtānāṃ bījāṃ-
<br/>śānāṃ sthiterbījasthityadhīnatvadarśanāt | tathā ca ye bījādyaṃśā madhurarasabhāvitā
<br/>lākṣārasāvasiktā vā ta eva kāryānvayino madhurā raktāścānubhūyante | evaṃ
<br/>cānyatra jātasya saṃskārasya phalamanyatra dṛśyata ityetadviṣaye na kopi dṛṣṭānta
<pb n="50"/>
<br/>iti | <b>anena pramāṇeneti |</b> anumānapramāṇenetyarthaḥ | <b>pramāṇāntareṇa |</b>
<br/>pratyakṣādinā | <b>bhavadabhimatasyeti |</b> saṃsārasya kṣaṇabhaṅguratvaṃ vadanti sādhavaḥ |
<br/>tatra kṣaṇaśabdo nyūnakālopalakṣakaḥ | naiyāyikāśca jīvaniṣṭhānāṃ jñānādiguṇānāṃ
<br/>śabdasya ca kṣaṇikatvamicchanti | tatra kṣaṇikatvaṃ kṣaṇatrayasaṃbandhitvam | utpatti-
<br/>sthitilayārthaṃ nāntarīyakatayā vastunaḥ kṣaṇatrayasaṃbandhāvaśyaṃbhāvāt | bauddhā-
<br/>bhimataṃ kṣaṇikatvaṃ tvekakṣaṇamātrasaṃbandhitvam | tādṛśaṃ tu na kvāpi saṃdṛśyate |
<br/>kṣaṇaśabdārthastu yadapekṣayā nyūnaḥ kālāṃśo nāsti tādṛśo nyūnatāyāśca-
<br/>ramāvadhibhūtaḥ kālāṃśaḥ | nimeṣaparyantaṃ nyūnaḥ kālāṃśonubhūyate | tadape-
<br/>kṣayāpyayaṃ nyūnaḥ kṣaṇo na kadāpyanubhūyate | yata ekasminnimeṣepi kṣaṇa-
<br/>catuṣṭayaṃ bhavati | 1 pakṣmacalanarūpā kriyā | 2 kriyātaḥ pūrvadeśavibhāgaḥ |
<br/>3 pūrvasaṃyoganāśaḥ | 4 uttarasaṃyogotpattiśceti | kṣaṇasyānanubhavādeva kriyādi-
<br/>saṃyogāntānāmuktānāṃ caturṇāṃ yaugapadyābhimāno dṛśyata etaccatuṣṭayaṃ yugapajjāta-
<br/>miti | evaṃ ca kṣaṇatvena kālaparicchedasyātyantāśakyatayā bauddhābhimataṃ kṣaṇi-
<br/>katvaṃ na kvacidapi dṛṣṭacaraṃ bhavati | pūrvaṃ dṛṣṭaṃ dṛṣṭacaram | bhūtapūrve caraṭ
<br/>(pā. sū. 5 | 3 | 53) iti sūtreṇa caraṭpratyayaḥ | jaladharo yadyapi kadācitprati-
<br/>kṣaṇaṃ navo navo dṛśyate tathāpi tatra kṣaṇaśabdo nimeṣādikālopalakṣakaḥ |
<br/>nimeṣāpekṣayāpi nyūnasya mukhyasya kṣaṇaśabdārthasya kenāpyanākalanāt | <b>tenaiva
<br/>nyāyeneti |</b> yadyananubhūyamānamapi jaladharakṣaṇikatvaṃ pratyakṣata eva jñāyata iti
<br/>bauddho vaiyātyena brūyāttarhi ghaṭādiṣvapi tathaiveti kimarthaṃ yatsattatkṣaṇikamityanu-
<br/>mānaparyantamanudhāvanam | atha sarvaṃ kṣaṇikamiti buddhamunerupadeśāccettadapi ghaṭā-
<br/>diṣu samameva | tathā ca kṣaṇikatvānumānaṃ vyarthamiti bhāvaḥ | <b>sattvānumāneti |</b>
<br/>sattvahetukaṃ kṣaṇikatvānumānamityarthaḥ | atha vā sattvasyānumānamityevārthaḥ |
<br/>yenārthakriyākāritvarūpasattvena kṣaṇikatvaṃ sādhyate tādṛśaṃ sattvaṃ ghaṭādiṣu pratikṣaṇaṃ
<br/>na pratyakṣatonubhūyata iti tadapi pūrvamanumeyam | tacca prāgupadarśita(da. 2 paṃ.
<br/>52, 118)meva | tathā ca kṣaṇikatvānumānārthaṃ yadbauddhābhimatasya sattvasyānumānaṃ
<br/>tatkṣaṇikatvasya pramāṇāntarasiddhatve vyarthaṃ syāt | <b>mithyāsarpeti |</b> śaṅkāviṣā-
<br/>dinimittamaraṇādikāryopalabdheḥ | yadyapi śaṅkā svarūpeṇa satyaiva tathāpi viṣarū-
<pb n="51"/>
<br/>paviṣayasahitatvenāsatyaiva | tādṛśyā api maraṇādyarthakriyākāritvena bauddhamate
<br/>sattvāpattirityarthaḥ | <b>utpādeti |</b> utpattilayasthitiyuktaṃ sadityarthaḥ | <b>sāma-
<br/>rthyeti |</b> kusūlanihitaṃ bhūmāvuptaṃ ca bījaṃ yadyekameva tarhi tatrāṅkurotpādana-
<br/>sāmarthyamasti na vā | ādye kusūlanihitādapyaṅkurotpattiḥ syāt | sahakāryapekṣātu
<br/>prāgeva (da. 2 paṃ. 70) nirastā | antye bhūmāvuptādapi na syāt | sāmarthya-
<br/>masāmarthyaṃ ceti dvayamekatra viruddham | ato'gatyā kṣaṇikatvaṃ svīkāryamiti
<br/>kṣaṇikatvasiddhiriti bauddhāśayaḥ | <b>syādvādināmiti |</b> syādvādino jaināḥ |
<br/>te hi ghaṭostīti sāṃkhyādibhirukte syādastīti vadanti | tathā mādhyamikairghaṭo
<br/>nāstītyukte syānnāstīti vadanti | syādityanekāntadyotakamavyayam | anekānto'-
<br/>niścayaḥ | yadi ghaṭostyeva tarhi kathaṃ śvetaghaṭasattve rakto ghaṭo nāsti, alpaghaṭasattve
<br/>mahānghaṭo nāsti ekaghaṭasattve ghaṭadvayaṃ nāstītyevaṃ prayogāḥ | ghaṭe raktimā
<br/>nāsti mahattvaṃ nāsti dvitvaṃ ca nāstītyevameva prayujyatām | atha yadi nāstyeva
<br/>tarhi kathaṃ ghaṭostīti prayogaḥ | tathā ca prayogadvayanirvāhāya ghaṭādāvastitvaṃ nāstitvaṃ
<br/>cāvirodhena yugapadevāstītyāstheyam | tathā ca sāmarthyāsāmarthyayorapyekatrāvirodha
<br/>iti bījādeḥ kṣaṇikatvaṃ na sidhyati | <b>yukteranukteriti |</b> na hi dṛṣṭānta-
<br/>mātreṇa kaścidapyarthaḥ sidhyati | mahānase dhūmāgnyoḥ pratyakṣepi -- dhūmavati kuto
<br/>vāgnerāvaśyakatvam ityāśaṅkāyāṃ dhūmāgnyoḥ kāryakāraṇabhāvarūpayuktipradarśanena
<br/>niḥsāritāyāmeva parvate dhūmaṃ dṛṣṭvāgniranumātuṃ śakyate nānyathā | tarhi kārpā-
<br/>sādau kā yuktiriti cettatrāha -- <b>tatrāpīti |</b> bauddhā niranvayanāśamicchanti |
<br/>tanna | nāśasya sarvatra sānvayatvāt | ghaṭe naṣṭe kharparādi dṛśyate | tasminnaṣṭe cūrṇaṃ
<br/>dṛśyate | paṭe dagdhe rakṣā dṛśyate | taptāyasi patitasyodabindorvināśe tasyānva-
<br/>yombudhāvanumeyaḥ | taduktam --
</p>
<p><lg><l>udabindau ca sindhau ca toyabhāvo na bhidyate |</l>
<l>nirastepi tato bindāvasti tasyānvayombudhau ||</l></lg> iti |
<br/>tathā ca kāryānvayayogyeṣu kārpāsabījāvayaveṣu lākṣārasāvasekasteṣvevāva-
<br/>yaveṣu phalaparyantamanviteṣu raktimeti | evaṃ cānyatra saṃskāronyatra tatphala-
<br/>mityatra dṛṣṭāntābhāva iti kāraṇātmani karma kāryātmani tatphalopabhoga iti
<pb n="52"/>
<br/>bauddhāmimataṃ na sidhyati | <b>na ca saṃtānīti |</b> yathā puṣpamālāyāṃ puṣpātiriktaḥ
<br/>sakalapuṣpānugatastanturdṛśyate tathā saṃtāninaḥ kramotpannā ya ātmānastadatiriktaḥ
<br/>saṃtāno yadi kaścidanyaḥ syāttarhyeka eva sa saṃtānaḥ karmakartā phalabhoktā ceti
<br/>vaktuṃ śakyeta | na tu tathāstītyāśayaḥ | <b>pratyāsannāḥ |</b> avyavahitāḥ | kārya-
<br/>kāraṇabhāvasya niyāmakatvādityuktaṃ dūṣayati -- <b>na ceti | upādhyāyabuddhīti |</b>
<br/>upādhyāyabuddhisaṃtāne kramotpannāḥ kṣaṇikā anekā buddhayaḥ | tāsu madhye śiṣyo-
<br/>padeśakālikakṣaṇikabuddheḥ sakāśādbuddhidvayaṃ samutpannam | ekā tatraiva |
<br/>aparā śiṣye | tathā ca yathopadeśātprāgupādhyāyabuddhyanubhūtamupadeśottaratatsaṃ-
<br/>tānasthopādhyāyabuddhiranusaṃdadhāti tathopadeśottaraṃ śiṣyabuddhirapi tadanusaṃda-
<br/>dhīta | śiṣyabuddhyupādhyāyabuddhyoḥ kāryakāraṇabhāvasattvāt | tathopādhyāyabuddhisaṃ-
<br/>pāditasya karmaṇaḥ phalopabhogaḥ śiṣyabuddherapi syāt | tathā copādhyāyakṛtakarmaṇa-
<br/>statra phalopabhogaṃ vinā praṇāśaḥ śiṣyeṇa cākṛtasya karmaṇaḥ śiṣye phalopabhoga
<br/>iti doṣadvayāpattiḥ | bauddhamate buddhikṣaṇaparaṃparāyā evātmatvāt | <b>kṛta-
<br/>praṇaśeti |</b> kṛtapraṇāśadoṣamakṛtakarmabhogadoṣaṃ bhavabhaṅgadoṣaṃ pramokṣabhaṅgadoṣaṃ
<br/>smṛtibhaṅgadoṣamityetānsākṣādityanubhavasiddhānupekṣyānādṛtya sākṣātkurvannapi gaja-
<br/>nimīlikāmavalambamānaḥ sarvavastūnāṃ kṣaṇabhaṅgamudayānantaravināśarūpakṣaṇakṣayi-
<br/>tāmicchannasau paro bauddho mahāsāhasikaḥ | atyantamavimṛśyakāryakārī |
<br/>sahasā avimarśātmakena balena vartate sāhasikaḥ | ayaṃ bhāvaḥ -- bauddhamate kṣaṇika-
<br/>buddhiparaṃparāmātramevātmā | na tu muktāphalanikarānusyūtaikasūtravattadanvayī kaści-
<pb n="53"/>
<br/>danyaḥ | tathā ca yena kṣaṇikajñānena karma kṛtaṃ tasya niranvayavināśānna tatphalo-
<br/>pabhogaḥ | yasya ca kṣaṇikajñānasya phalopabhogastena na tatkarma kṛtam | tathā ca
<br/>karmakāriṇaḥ svakṛtakarmaphalānupabhogātkṛtapraṇāśadoṣaḥ | upabhuñjānasya ca svaya-
<br/>makṛtasya parakṛtasya karmaṇaḥ phalopabhogādakṛtakarmabhogadoṣaḥ | tathā bhavasya
<br/>saṃsārasya bhaṅgaḥ | saṃsāro hi pūrvajanmakṛtakarmānusāreṇa bhavati | ātmanaḥ
<br/>kṣaṇikatve tu tadasaṃbhavaḥ | pramokṣabhaṅgaḥ | prakarṣeṇāpunarbhāvena karmabandhanānmuktiḥ
<br/>pramokṣaḥ | tasya bhaṅgaḥ syāt | bauddhamata ātmanaḥ sthirasyābhāvātkaḥ pretya
<br/>sukhībhavanārthaṃ yatiṣyate | ātmasaṃtānastu na vāstavaḥ kaścit | vāstavatve tu
<br/>sarvaṃ kṣaṇikamiti siddhāntahāniḥ syāt | smṛtibhaṅgaścānubhavituḥ sadyo vinā-
<br/>śātsyāditi |
</p>
<p><b>kiṃ ca kṣaṇikatveti |</b> viṣayo hi jñānasya kāraṇībhūtaḥ | kāraṇaṃ ca
<br/>kāryātpūrvabhāvīti niyamaḥ | tathā ca pūrvakṣaṇiko ghaṭādirjñeyortha uttarakṣaṇi-
<br/>kena jñānena gṛhyata iti vaktavyam | tacca na saṃbhavati | jñānajñeyayoryugapadasa-
<br/>ttvena grāhyagrāhakabhāvāsaṃbhavāt | <b>ālambanapratyayatveti |</b> viṣayasya jñānaṃ pratyā-
<br/>lambanakāraṇatvaṃ sautrāntikamataprastāve prāguktameva (da. 2 paṃ. 276) | <b>ākā-
<br/>rārpakatveneti |</b> kṣaṇikopi ghaṭādirviṣayaḥ svākārasadṛśākāraṃ samarpya vinaṣṭa
<br/>iti jñānakāle'sannapi jñānagrāhya ityucyate | ākārārpakatvameva hi grāhyatva-
<br/>mityāśayaḥ | <b>durvacatveneti |</b> yadā cākārasamarpako viṣayaḥ pūrvakṣaṇo na
<br/>tadānīmākāragrāhakaṃ jñānam | yadā cottarakṣaṇa ākāragrāhakaṃ jñānaṃ na tadānī-
<br/>mākārasamarpako viṣaya ityākārasamarpakatvameva vaktumaśakyamiti sākārajñānavāda
<br/>eva bauddhamate na saṃbhavatītyarthaḥ | nanu jñānānāṃ nirākāratve cākṣuṣaṃ rāsanaṃ
<br/>spārśanamityādi ṣaḍvidhamapi sarvaṃ jñānaṃ samameveti cākṣuṣasya rūpameva viṣayo
<br/>rāsanasya rasa evetyevaṃ pratiniyataviṣayavyavasthā na syāditi cettatrāha --
<footnote>3|46 -- grāhyasya <roman>for</roman> agrahyasya. <roman>A.</roman></footnote>
<pb n="54"/>
<br/><b>nirākāreti |</b> sarveṣāṃ jñānānāṃ sāmyepi cakṣurindriyajaṃ jñānaṃ yogyatāvaśādrūpa-
<br/>syaiva grāhakaṃ rasanendriyajanyaṃ jñānaṃ yogyatāvaśādrasasyaiva grāhakamityevaṃ vyavasthā
<br/>saṃbhavatīti bhāvaḥ | sākārajñānavādepi cakṣurindriyajaṃ jñānaṃ rūpasyaivākāraṃ
<br/>gṛhṇāti na rasasyetyatra yogyataiva niyāmakatvena śaraṇīkaraṇīyā | <b>pratikarma-
<br/>vyavasthāyāḥ |</b> pratiniyataviṣayavyavasthāyāḥ | nirākārajñānavāde pratyakṣānubhavaṃ
<br/>pramāṇayati -- <b>tathā hīti |</b> jñānecchāsukhaduḥkhādayo hyāntarā arthā āntarapratya-
<br/>kṣeṇānubhūyante | tathā ca yathā darpaṇo bimbākārasadṛśākāraṃ pratibimbaṃ svasminpra-
<br/>tigṛhya tadyuktonubhūyate tathā jñānaṃ ghaṭādyarthākārasadṛśākāraṃ viṣayatvena svasmi-
<br/>nparigṛhya tadyuktamāntarapratyakṣeṇānubhūyeta | tathānanubhavānnirākārameva jñāna-
<br/>miti bhāvaḥ | atha ghaṭajñānaṃ bhinnaṃ paṭajñānaṃ bhinnamityādivyavahārasya mukhyatve-
<br/>nopapattaye jñāne bheda āśrayaṇīya iti tatra jñāne'dṛṣṭopyākāronumīyata
<br/>iti matvā sākārajñānavāde dūṣaṇāntaramāha -- <b>viṣayākāreti |</b> yathā
<br/>chāyācitrāśraye darpaṇe mahāparvatādiralpe darpaṇe mātuṃ yogyena svākāra-
<br/>sadṛśenānyenālpenākāreṇa praviśati tathā sākārajñānavādibauddhanaye parvatādi-
<br/>pratyakṣajñānakāle mahānapi sa parvatādirjñānamaye citte parimātuṃ yogyena svākā-
<br/>rasadṛśenānyenālpenākāreṇa praviśati | sa ca jñānamaye citte praviṣṭolpaḥ parva-
<br/>tādirjñānasya viṣayībhūtortho na tu tādṛśākārasamarpako bahiṣṭhaḥ parvatādiḥ |
<br/>ato viṣayībhūtortho dūre nikaṭe dīrgha ityādivyavahārāsiddhiriti bhāvaḥ |
<br/><b>tathā vyavahāra iti |</b> ākārasamarpakasya parvatāderdūratvādiviśiṣṭatayā jñānena
<br/>gṛhīte tadākārepi dūratvādyanumānena vyavahāropapattiriti śaṅkāśayaḥ | <b>darpaṇā-
<br/>dāviti |</b> darpaṇo hi dūrasthasyāpi mahatopi ca parvatādeḥ svātmasthaṃ svasmi-
<br/>nmātuṃ yogyamalpaṃ ca pratibimbaṃ gṛhṇātītyupalabhyate | tadvadeva jñānagṛhītā-
<br/>kāraḥ kalpanīyaḥ syādityākāre dūratvādyanumānaṃ na saṃbhavatīti bhāvaḥ |
<pb n="55"/>
<br/><b>jaḍatāmapīti |</b> anukarotītyanuṣajyate | yadi jñānaṃ yathā ghaṭagatamākāraṃ
<br/>gṛhṇāti tathā ghaṭagatāṃ jaḍatāmapi gṛhṇīyāttarhi ghaṭavajjñānamapi jaḍaṃ syāt |
<br/>tathā ca jñānasya svarūpahānireva syāt | jaḍatvaṃ hi prakāśarūpatvābhāvaḥ | tathā
<br/>ca ghaṭākāragrahaṇena jāyamāno ghaṭaprakāśo dūre | svayamapi jñānaṃ na prakāśeta |
<br/>yathā dhanasvāminādhikadravyaprāptaye kasmaicinmūladhane pradatte grahītā śaṭhaścetta-
<br/>smādadhikadravyalābho dūra eva mūladhanamapi na prāpyate tadvat | mūladhanāpekṣayā-
<br/>dhikaṃ prāpyamāṇaṃ dravyaṃ vṛddhiḥ | <b>tasyāḥ |</b> jaḍatāyāḥ | ghaṭādirjaḍa iti jñānaṃ na
<br/>syādityāśayaḥ | <b>mā bhūditi |</b> na hi ghaṭādigatamaprakāśasvarūpatvaṃ kasyāpi
<br/>pratyakṣaṃ bhavati | <b>tayorbheda iti |</b> ghaṭākārajaḍatayorbhedo vyabhicāro vā
<br/>syādityarthaḥ | ghaṭo jaḍa ityukte jaḍo nāma ghaṭāpekṣayā kaścidanyaḥ padārtha iti
<br/>na kopi pratyeti | tathā ca jaḍatā ghaṭasvarūpameva | paraṃ tu yadi ghaṭe gṛhītepi
<br/>jaḍatā na gṛhyate tarhi tau bhinnāviti saṃśayaḥ syāt | abhedaniścayo na syāt |
<br/><b>aparathā |</b> agṛhītamapi gṛhītasya svarūpamevetyaṅgīkāre |
</p>
<p><b>saugatī |</b> sugato buddhaḥ | tena pradarśitā | <b>ārhatī |</b> jainamatapravartake-
<footnote>3|65 -- pratāpa <roman>for</roman> prabhā. <roman>A.</roman></footnote>
<pb n="56"/>
<br/>nārhanmuninā pradarśitā | bauddhamatānusāreṇa kaścicchaṅkate -- <b>nanviti | pramā-
<br/>ṇapañcakasya |</b> pratyakṣānumānaśabdopamānārthāpattirūpasya | <b>tautātitaiḥ |</b> bauddhaiḥ |
<br/><b>sarvajña iti |</b> anenārdhaślokena sarvajñaviṣaye pratyakṣaṃ na pramāṇamityuktam | <b>dṛṣṭa
<br/>iti |</b> anenārdhaślokenānumānaṃ tatra na pramāṇamityuktam | liṅgaṃ jñāpako hetuḥ |
<br/>tādṛśahetubhūtaḥ sarvajñaikabhāgo yadi dṛśyeta tarhyanumānaṃ saṃbhavet | sopi na
<br/>dṛśyata ityarthaḥ | śabdopi tatra na pramāṇamiti ślokaṣaṭkenāha -- <b>na cāgama-
<br/>vidhiriti |</b> ajñātajñāpako vidhiḥ | tādṛśo nityasarvajñabodhaka āgamo
<br/>nopalabhyate | nityasarvajñatātparyakamarthavādavākyamapyāgame nopalabhyate | <b>na cā-
<br/>nyārthapradhānairiti |</b> anyatātparyakārthavādavākye nityasarvajñānuvādaḥ kvaci-
<br/>ddṛśyeta cedapi tanmātreṇa na nityasarvajñāstitvaṃ vidhīyate | arthavādavākyenūdita-
<br/>syānyataḥ prāptirahitasyāsādhakatvāt | anyairabodhanācca na siddhānuvādaḥ saṃbhavati |
<br/><b>anāderiti |</b> jainamate yaḥ sādirarhanmuniḥ sa sarvajñaḥ | na tvāstikamatavadanā-
<br/>dirīśvaraḥ | tādṛśasādyarhanmunipratipādaka āgamaḥ syāccetsa āgamonādiḥ
<br/>sādirvā | ādye pūrvasiddhenāgamena paścādbhāvyarhanmunirīdṛśostītyevaṃ vaktuma-
<br/>śakyam | antya āgamasya sāditvena kṛtrimatvādasatyatvamiti tena kathaṃ pramā-
<footnote>3|79 -- na ca mantrārthavādānāṃ tātparyamavakalpate iti prameyakamalamārtaṇḍe (pṛ. 68)
<br/>syādvādaratnākare (pṛ. 178) ca pāṭho dṛśyate |</footnote>
<footnote>3|82 -- anādiḥ <roman>for</roman> anādeḥ <roman>D.</roman></footnote>
<pb n="57"/>
<br/>ṇībhūtārthapratipādanaṃ syāt | <b>atheti |</b> arhanmunivacanenaiva sorhanmuniḥ
<br/>sarvajña iti lokairjñāyata ityapi kalpanā na saṃbhavati | anyonyāśrayadoṣagrasta-
<br/>tvāt | anyonyāśrayadoṣamevāha -- <b>sarvajñoktatayeti | tena |</b> sarvajñoktavākyena |
<br/><b>tadastitā |</b> sarvajñāstitvam | <b>ubhayam |</b> vākyasatyatvaṃ sarvajñatvaṃ ca | upamāna-
<br/>pramāṇena na sarvajñasiddhirityekena ślokenāha -- <b>sarvajñasadṛśamiti |</b> arthā-
<br/>pattirapi tatra na pramāṇamiti ślokadvayenāha -- <b>upadeśopīti | evamiti |</b>
<br/>upadeśasya satyatve hyarthāpatteravasaraḥ | tadeva tu durvacam | tathā coktam --
</p>
<p><lg><l>buddhādayo hyavedajñāsteṣāṃ vedādasaṃbhavaḥ |</l>
<l>upadeśaḥ kṛtotastairvyāmohādeva kevalāt ||</l></lg> iti |
<br/><b>tadgrahaṇeti |</b> sakalapadārthagrahaṇasvabhāvakatvesati prakṣīṇapratibandhapratyayatvaṃ hetuḥ |
<br/><b>kaścidātmā |</b> ayamevārhanmuniḥ | nanu cakṣurādīndriyāṇāṃ rūparasādi-
<pb n="58"/>
<br/>niyatatattadbiṣayagrahaṇasvabhāvaḥ prasiddha eva | manasa ātmanaśca svābhāvike grahaṇe
<br/>yadyapi viṣayomuka eveti na niyatastathāpi pratyakṣajñāne sa viṣaya indriya-
<br/>saṃbaddha eva, anumānādau tvindriyasaṃbaddhasaṃbaddha eveti na kvacidakhilārthagrahaṇa-
<br/>svabhāvaḥ prasiddhaḥ | tathā coktahetuḥ svarūpāsiddha iti cettatrāha -- <b>na tāva-
<br/>diti | ātmanaḥ |</b> arhanmuneḥ | <b>codaneti |</b> codanā pravartanā | vidhiriti
<br/>yāvat | vidhau tāvatsarvavidhā arthā nirdiśyamānā dṛśyante | mīmāṃsakairapyevama-
<br/>bhyupagatam | tatra bhūtāḥ siddhā arthā vidhyaṅgabhūtārthavādeṣu bāhulyena dṛśyante |
<br/>bhavanto vartamānakālikā yāgādyarthāḥ | tannirdeśastu vidhau prasiddha eva yajeta
<br/>svargakāma ityādau | bhaviṣyatkālikasvargasukhāptirapi tatra nirdiṣṭaiva | yāgādi-
<br/>karmakartā tatphalabhoktā jīvaścātisūkṣmaḥ śarīrādinā vyavahitaśca nirdiṣṭaḥ |
<br/>viprakṛṣṭopi dūraśca svargādirartho nirdiṣṭaḥ | evameva nikhilārthaviṣayakacoda-
<br/>nārhanmunipraṇīta āgame saṃdṛśyate | tathā ca tādṛśacodanābalāccodanāka-
<br/>rturarhanmunernikhilārthajñānamavaśyāpekṣaṇīyam | tacca nikhilārthagrahaṇasvabhāvaṃ vinā
<br/>nopapadyata ityarhanmunestādṛśasvabhāvorthāpattipramāṇasiddhaḥ | kiṃ cārhanmuninā
<br/>sarvamanekāntātmakaṃ sattvādityanumānamuktam | anekāntātmakamaniścayātmakam |
<br/>anumānaṃ ca vyāptijñānaṃ vinā na saṃbhavatīti sarvārthaviṣayakaṃ vyāptijñānamarha-
<br/>nmuneravaśyāpekṣaṇīyam | tadarthaṃ ca nikhilārthagrahaṇasvabhāvopi tasyāṅgīkārya
<br/>eveti | hetau viśeṣyāsiddhiṃ śaṅkate -- <b>na cākhilārtheti |</b> arhanmunerakhilārtha-
<br/>viṣayakajñāne na kvāpi kimapi pratibandhakaṃ bhavati | samyagdarśanasamyagjñāna-
<footnote>3|105 -- ityanumānena <roman>for</roman> iti <roman>D.</roman></footnote>
<footnote>3|107 -- jātīyakam <roman>for</roman> jātīyakaiḥ <roman>D.</roman></footnote>
<pb n="59"/>
<br/>samyakcāritrarūpasya ratnatrayasya tatra sattvāt | ratnatrayasvarūpamagre (3 | 153) vakṣyate |
<br/><b>mudrayā |</b> prakāreṇa | <b>kṣudrāḥ |</b> jainamatākṣepakāḥ |
</p>
<p>naiyāyikamatānusāreṇānādimuktaḥ sarvajña īśvara iti manvānaḥ śaṅkate --
<br/><b>nanviti | āvaraṇeti |</b> āvaraṇasya jñānapratibandhakasya prakarṣeṇa kṣayāda-
<br/>khilaviṣayakaṃ vijñānamityarthaḥ | <b>tadrahite |</b> baddhavyapadeśarahite | <b>asyāpi |</b>
<br/>mukta iti vyavahārasyāpi | <b>ākāśavaditi |</b> yathākāśādiṣvacetaneṣu baddha
<br/>iti vyavahārābhāvānmukta ityapi vyavahāro na bhavati tadvadityarthaḥ | <b>anādeḥ |</b>
<br/>avijñātādeḥ | <b>tatsādhanam |</b> kāryatvasādhanam | <b>ākāśādāviti |</b>
<br/>anaikāntyaṃ vyabhicāraḥ | ākāśasya yevayavā bhāgāstatsaṃyoga ākāśe vartata
<br/>ityavayavasaṃyogitvarūpaṃ sāvayavatvaṃ kāryatvasya sādhanībhūtamākāśe vartate |
<br/>paraṃ tu naiyāyikaistatrākāśe kāryatvasyānabhyupagamātsādhyābhāvavadvṛttitvarūpavyabhi-
<br/>cāragrastaḥ sāvayavatvahetuḥ | ākāśasya bhāgā eva na santīti tu na bhramita-
<br/>vyam | bhāgābhāve tasya vyāpakatvāsaṃbhavāt | <b>sāmānyādāviti |</b> dravya-
<br/>tvādi sāmānyaṃ yathā ghaṭe samavāyi tathā ghaṭāvayaveṣvapi | na hi ghaṭāvayavā
<br/>adravyabhūtā iti vaktuṃ śakyate | atha vā ghaṭatvādikaṃ sāmānyamapyavayavasamavāyi
<br/>bhavati | ghaṭatvasya ghaṭe vyāpyavṛttitvena ghaṭāvayavasamavāyasya ghaṭatva āva-
<br/>śyakatvāt | na hyavayavaiḥ saha saṃbandhamantareṇa ghaṭatvādijātirghaṭasya mūlamāra-
<br/>bhyāgraparyantaṃ kṛtsnaṃ ghaṭaṃ vyāpnoti | tathā ca dravyatvaghaṭatvādisāmānyevayava-
<pb n="60"/>
<br/>samavāyitvarūpaṃ sāvayavatvaṃ vartate | paraṃ tu tatra kāryatvaṃ neṣyate naiyāyikaiḥ | ato
<br/>vyabhicāra ityarthaḥ | <b>sādhyāviśiṣṭatvāt |</b> sādhyasamānatvāt | yathā sādhyaṃ
<br/>kāryatvaṃ saṃdigdhatvātsādhanīyaṃ bhavati tathā tatsādhakaṃ sāvayavatvamapyavayava-
<br/>janyatvarūpaṃ saṃdigdhatvātsādhanīyameva bhavati | saṃghībhūtāstantava eva paṭa ityevaṃ
<br/>paṭādau kāryevayavajanyatvasyāprāmāṇikatvāt | <b>anyatra samavetadravyatva-
<br/>miti |</b> svasmādanyatra samavāyasaṃbandhena vidyamānatve sati dravyatvamityarthaḥ |
<br/>yathā paṭaḥ svasmādanyeṣu tantuṣu samavāyasaṃbandhena vidyamāno dravyabhūtaśca bhavati |
<br/><b>guṇādisamavāyavattveti |</b> ākāśaniṣṭhānāṃ śabdādiguṇānāṃ dravyatvādi-
<br/>jātīnāṃ cākāśe samavāyāt | <b>anyaśabdārtheṣviti |</b> paṭādanye paṭasamavā-
<br/>yikāraṇabhūtāstantavonyatra samavetadravyatvamityatratyānyaśabdena grāhyāḥ | paraṃ tu teṣu
<br/>paṭādanyatvasyāprāmāṇikatvenānyatra samavetadravyatvarūpaṃ sāvayavatvaṃ sādhya-
<br/>kāryatvavatsādhanīyameva syāditi bhāvaḥ | <b>na samasti |</b> na saṃbhavati | vedā-
<br/>ntibhiriva jainairapi samavāyasyānaṅgīkārāt | <b>sāvayavārthasaṃbandheneti |</b>
<br/>sāvayavā ye śarīrādayorthāstaiḥ sākamātmanaḥ saṃbandhena gauṇī sāvayavatva-
<br/>buddhirātmani jāyate na tu tāttvikīti nātmani vyabhicāraḥ | sādhyakāryatvā-
<br/>bhāvavatyātmani sāvayavabuddhiviṣayatvarūpahetorvastuto'bhāvāt | <b>sthapatyādīnā-
<br/>miti |</b> sthapatiḥ śilpī | sthapatiḥ kārubhedepītyamaraḥ | <b>vaimatyam |</b> buddhibhedaḥ |
<pb n="61"/>
<br/><b>kartāstīti |</b> jagataḥ pratyakṣādipramāṇopalakṣyamāṇacarācararūpasya viśvasya
<br/>kaścidanirvacanīyasvarūpa īśvaraḥ kartāsti | sa caikaḥ | sa sarvagaḥ sarvavyāpī | sa
<br/>svavaśaḥ svatantraḥ | sa nityaḥ | imāsteṣāṃ naiyāyikādīnāṃ kuhevākaviḍambanāḥ
<br/>kutsitā hevākā āgrahaviśeṣāḥ | ta eva viḍambanāḥ syuḥ | vicāracāturī-
<br/>bāhyatvena tiraskārarūpatvāt | he jina tvaṃ yeṣāṃ nānuśāsako na śikṣādātā |
<br/>sa caikaḥ sa sarvaga ityevaṃ pratyekaṃ tacchabdaprayogādasūyā dhvanyate | nindanīyaṃ
<br/>prati hītthaṃ vaktāro vadanti sa mūrkhaḥ sa pāpīyānsa daridra iti | tatreśvarasyai-
<br/>katvaviṣaye mūla evoktam | sarvagatvādiviṣaye tūcyate | tvadabhimatasyeśvarasya
<br/>sarvavyāpitvaṃ nopapadyate | sarvavyāpitve tadīyenaiva dehena jagato vyāptatvādita-
<br/>ranirmeyapadārthānāmāśrayānavakāśaprasaṅgāt | kiṃ ceśvarasya sarvavyāpitve narakā-
<br/>disthaleṣvapi tasya vṛttiḥ prasajyate | tatheśvarasya svātantryamapi na kṣodakṣamam |
<br/>tasya svatantratve tasya kāruṇikatvātsukhitameva prāṇijātaṃ ghaṭayenna tu kvāpi
<br/>duḥkhitam | yadi tattatprāṇikṛtaśubhāśubhakarmapreritaḥ saṃstathā karotīti cettarhi
<br/>svātantryāya datto jalāñjaliḥ | kiṃ ceśvarasya karmāpekṣatva īśvarasya sarveśvaratvaṃ
<br/>na syāt | karmaṇāmīśvaraniyāmyatvābhāvāt | tatheśvarasya jagatkarturnityatvamapi
<br/>nopapadyate | jagannirmāṇamīśvarasya svabhāvaścetpralayābhāvaḥ syāt | saṃhāraḥ svabhā-
<br/>vaścejjagadutpattisthityorasaṃbhavaḥ | ubhayasvabhāvatvaṃ virodhādasamañjasam | kāla-
<br/>bhedena svabhāvabhedaścedanityatvameva syāditi | <b>karteti |</b> veti tatpūrvaślokoktā-
<br/>tpakṣāntare | atha veha yathecchayā jagataḥ kartā kopi na tāvaddṛṣṭaḥ | adṛṣṭopi
<br/>kalpyata iti cetpratyakṣotpanneṣu kaṭādiṣvapi sa eva kartā kalpyeta | api ca
<pb n="62"/>
<br/>takṣakādyaiḥ kaṭādikartṛbhirbhavataḥ kiṃ kāryam | yataḥ sa eveśvaraḥ sākṣādeva tribhuvanaṃ
<br/>kuryādityarthaḥ | <b>kāraṇatritayam |</b> samyagdarśanasamyagjñānasamyakcāritrarūpam |
<br/><b>bījāṅkureti |</b> na hi yoṅkuro yasmādbījādutpadyate tadbījaṃ tasmādaṅkurādevo-
<br/>tpadyate | kiṃ tvanyasmādaṅkurāt | sa cāṅkuronyasmādeva bījādityanyonyāśrayasya
<br/>prasaṅga eva nāsti | kiṃ tu tatrādau bījamatha vādāvaṅkura iti jñātumaśakyatvādaga-
<br/>tyā anāditvaṃ svīkriyate tathaivātra bodhyam |
</p>
<p><b>arhaditi |</b> arhatārhanmuninā kṛtāni yāni pravacanāni teṣāṃ saṃgrahaḥ paramā-
<br/>gamasāranāmake granthe kṛtaḥ | tatraitannirūpitamityarthaḥ | saṃgraho nāma --
</p>
<p><lg><l>vistareṇopadiṣṭānāmarthānāṃ tattvasiddhaye |</l>
<l>samāsenābhidhānaṃ yatsaṃgrahaṃ taṃ vidurbudhāḥ ||</l></lg> iti |
<br/><b>samyagiti |</b> samyagdarśanasamyagjñānasamyakcāritrāṇāṃ trayāṇāṃ militānāṃ
<br/>kāraṇatvaṃ daṇḍacakrādīnāmiva ghaṭasya | na tu tṛṇāraṇimaṇīnāṃ vahneriva |
<br/>kāraṇatāvacchedakaṃ tu na militatvam | kiṃ tu daṇḍatvādivatpratyekavṛtti samyagdarśa-
<footnote>3|155 -- bīja <roman>for</roman> jīva <roman>C.</roman></footnote>
<pb n="63"/>
<br/>natvādikameva | śraddhānaṃ śraddhā | bhāve lyuṭ | <b>ātmasvarūpam |</b> ātmasva-
<br/>bhāvaḥ | <b>vyākhyāneti |</b> vyākhyānādirūpo yo gurūpadeśastajjanitamityarthaḥ |
</p>
<p>dvitīyaṃ ratnaṃ samyagjñānaṃ lakṣayati -- <b>yeneti |</b> moho mithyājñānam | saṃśayo-
<br/>nekakoṭikaṃ jñānam | <b>jñānāvaraṇeti |</b> atra vyācakṣate -- jñānāvaraṇaṃ jñānaprati-
<br/>bandhakam | tattrividhaṃ -- manogatamindriyagataṃ viṣayagataṃ ca | mātsaryādikamādyam |
<br/>kācakāmalādikaṃ dvitīyam | kāco netrarogaḥ (kācabindu iti pra.) | sūkṣma-
<br/>tvāndhakāravyāpṛtatvādikaṃ tṛtīyam | āvaraṇasya sarvathā nāśaḥ kṣayaḥ | vidya-
<br/>mānasyaivāvaraṇasyānudbhūtāvasthopaśamaḥ | tatra jñānāvaraṇasya kṣaya upaśame vā
<br/>ghaṭādipratyakṣātpūrvaṃ yatprathamato jñānaṃ mananātmakaṃ bhavati sā matiḥ | mananā-
<br/>nmatiḥ | idaṃ ca mananaṃ cakṣurādīndriyānapekṣayaiva jāyamānātsmaraṇātmaka-
<br/>viṣayacintanādanyadeva | yathā nāṭakādyavalokane javanikāpasāraṇāvyavahita-
<br/>pūrvakāle kiṃ pātramāgacchatītyautsukyena prekṣakāṇāṃ javanikāpradeśe manovyāpāra-
<br/>pūrvikā dṛṣṭiḥ saṃlagnā bhavati tādṛśaṃ jñānam | etaddṛṣṭāntenācintitākasmika-
<br/>viṣayāvalokanasthalepi prathamakṣaṇe matijñānamastītyanumeyam | bālānāṃ tu
<br/>ṣaṇmāsaparyantaṃ prāyaśo na matijñānam | tāvatparyantaṃ dṛṣṭisthairyābhāvāt | dṛṣṭi-
<br/>sthairyameva matijñānānumāpakam | tato matijñānajanyaṃ yatspaṣṭaṃ jñānaṃ tacchrutam |
<br/>idameva nirvikalpakaśabdena naiyāyikā vyapadiśanti | idamindriyajanyatvātsvayaṃ
<footnote>3|168 paryaya <roman>for</roman> paryāya <roman>C.</roman></footnote>
<footnote>3|169 -- āvaraṇīya <roman>for</roman> āvaraṇakṣaya <roman>C.</roman></footnote>
<pb n="64"/>
<br/>pratyakṣamapyatīndriyam | indriyajanyajñānaviṣayībhūtaṃ na bhavati | ataḥ śrutamiti
<br/>kathyate | tatovacchinno maryādito viṣayo yasya tādṛśamidamīdaśamityākārakaṃ
<br/>jñānamavadhiḥ | avadhīyate dravyakṣetrakālabhāvaiḥ paricchidyate viṣayonenetyavadhiḥ |
<br/>ava samantāddravyādibhiḥ parimitatvena dhīyate dhriyate viṣayoneneti vā |
<br/>atha vādhastādbahutaraviṣayagrahaṇādavadhiḥ | devāḥ khalvavadhijñānena saptamanaraka-
<br/>paryantaṃ paśyanti | upari tu stokaṃ nijavimānadaṇḍaparyantameva | asyāvadhi-
<br/>jñānasya naiyāyikādidarśane savikalpakaśabdena vyavahāraḥ | īrṣyādayo yentarāyā
<br/>manogatā jñānapratibandhakībhūtā vighnāsteṣāṃ samyagdarśanena kṣaya upaśame vā
<br/>sarveṣāṃ manasāṃ mitho bhedapratibhāsābhāvena paramanogatopyartho yajjñāyate
<br/>tajjñānaṃ manaḥparyāyasaṃjñakam | manaḥśabdena manogatortho lakṣyate | tasya paryāyaḥ
<br/>paryayaṇaṃ manontareṣu parigamanaṃ bhavatītyato manaḥparyāya ityucyate | idamanyai-
<br/>ralaukikapratyakṣamiti gīyate | samyakcāritreṇa sakalānāṃ jñānapratibandhakānāṃ
<br/>sarvathā kṣaye satyanyajñānāsaṃsṛṣṭaṃ yajjñānaṃ tatkevalam | idameva mokṣasādhanībhūtaṃ
<br/>tattvajñānam | anyajñānāsaṃsṛṣṭatvenāsahāyatvātkevalamityucyata iti | <b>vijñāna-
<br/>miti |</b> vijñānaṃ svaprakāśakamanyaprakāśakaṃ ca dīpavat | tacca vijñānaṃ yadi
<br/>bādhavarjitaṃ bhavettarhi tatpramāṇaṃ syāt | meyasya jñeyasya vastuno viniścayo yato
<br/>dvidhā bhavati tatastajjñānamapi pratyakṣaṃ parokṣaṃ ceti dvidhā bhavatītyarthaḥ |
<br/><b>antargaṇiketi |</b> antargaṇikabhedovāntarabhedaḥ | yathā vyāvahārikaṃ pratyakṣaṃ
<br/>caturvidham | avagrahehāvāyadhāraṇābhedāt | ayaṃ puruṣa iti jñānamavagrahaḥ |
<br/>tataḥ kimayaṃ dākṣiṇātya utodīcya iti saṃśaye nūnamayaṃ dākṣiṇātya iti
<br/>jñānamīhā | idaṃ cotprekṣārūpaṃ na tu niścayaḥ | tato bhāṣādiviśeṣajñānādayaṃ
<br/>dākṣiṇātya eveti jñānamavāyaḥ | tatastasyaiva viṣayasya yatpunarjñānaṃ saṃskāra-
<br/>janakaṃ jāyate sā dhāraṇā yayā kālāntare tadviṣayasmaraṇaṃ bhavatītyādi |
</p>
<pb n="65"/>
<p>atha tṛtīyaṃ ratnaṃ samyakcāritrarūpaṃ lakṣayati -- <b>saṃsaraṇeti |</b> saṃsāra-
<br/>kāraṇībhūtasya karmaṇo vināśa udyukto yaḥ puruṣaḥ śraddhāvāṃstattvajñānī caādyara-
<br/>tnadvayavānityarthaḥ | tasya yatpāpavināśakāraṇībhūtakriyācaraṇaṃ tatsamyakcā-
<br/>ritram | <b>sarvatheti |</b> avadyaṃ pāpam | tatsaṃbandhānāṃ tyāgaḥ pāpaviyogakāraṇī-
<br/>bhūtakriyācaraṇamityarthaḥ | ahiṃsādipañcasvahiṃsāṃ lakṣayati -- <b>na yaditi |</b>
<br/>manuṣyapaśupakṣiyūkālikṣādayaścarāḥ | latāvṛkṣādayaḥ sthāvarāḥ | teṣāṃ jīvita-
<br/>vyaparopaṇaṃ prāṇaviyojanaṃ pramādenāpi yanna bhavati tadahiṃsāvratamucyate | pramā-
<br/>donavadhānatā | yadvā pramādaḥ pramattatā | asminnarthepiśabdādhyāhāro na kāryaḥ |
<br/>sūnṛtavrataṃ lakṣayati -- <b>priyamiti |</b> priyaṃ śravaṇakāle sukhadam | pathyaṃ pariṇāme
<br/>hitakaram | tathyaṃ satyam | yadbhāṣaṇaṃ sadyaḥ sukhadaṃ pariṇāme hitakaraṃ vā na bhavati
<br/>tatsatyamapi na sūnṛtavratamucyate | asteyavrataṃ lakṣayati -- <b>anādānamiti |</b>
<br/>parakīyaṃ dravyādikaṃ vastu dānakrayādidvārā pareṇa dattaṃ cettarhyeva gṛhṇāti,
<br/>na tvadattaṃ kathamapi gṛhṇāti tadasteyavratamucyate | yato dravyaṃ manuṣyāṇāṃ bāhya-
<br/>prāṇavat | tathā ca tasya haraṇena prāṇaharaṇameva bhavati | brahmacaryavrataṃ lakṣa-
<br/>yati -- <b>divyeti |</b> kāmā viṣayopabhogāḥ | te dvividhā divyā audari-
<br/>kāśca | śarīrāntareṇa sevyā divyāḥ | etaccharīreṇa sevyā audarikāḥ |
<br/>udaraśabdenodarapradhānakametaccharīraṃ lakṣyate | te dvividhā api punastrividhāḥ
<pb n="66"/>
<br/>svayaṃkṛtāḥ pareṇa kāritāḥ saṃmatipradānena kevalamanumoditāśca | saṃkalanayā
<br/>ṣaḍvidhāḥ | te punarmanasā vācā kāyena ceti karaṇatraividhyātpratyekaṃ trividhā aṣṭāda-
<br/>śabhedā bhavanti | teṣāmaṣṭādaśānāṃ tyāgopyaṣṭādaśadhā bhavati | sa eva viṣaya-
<br/>bhogatyāgo brahmaśabdenocyate | tadanusāreṇa yadvartanaṃ tadbrahmacaryavratamityarthaḥ |
<br/>aparigrahavrataṃ lakṣayati -- <b>sarveti |</b> mūrchā icchā | ‘icchā prārthanā kāmobhilāṣaḥ
<br/>kāṅkṣā gārdhyaṃ mūrchetyanarthāntaram’ iti ‘mūrchā parigrahaḥ’ (ta. sū. 7 | 12)
<br/>iti sūtre bhāṣyam | sarvabhāveṣu cetaneṣvacetaneṣu bāhyeṣvābhyantareṣu ca sarveṣu
<br/>dravyeṣu yā niricchatā tadevāparigrahavratam | icchā hyasatsvapi manorājyādau
<br/>kevalaṃ kalpiteṣvapi vastuṣu cittāsthairyaṃ karoti | atastattyāga āvaśyaka iti
<br/>bhāvaḥ | <b>bhāvanābhiriti |</b> pañcabhirbhāvanābhiḥ kramātpañcadhā bhāvitānya hiṃsā-
<br/>dīni mahāvratāni lokasyāvyayaṃ paraṃ mokṣaṃ sādhayanti |
</p>
<p>pañcānāṃ vratānāṃ pratyekaṃ bhāvanāpañcakaṃ bhinnam | tatra sūnṛtavratasya bhāvanā-
<br/>pañcakaṃ pradarśayati -- <b>hāsyeti |</b> hāsyaṃ vinodaḥ | tena hyasatyabhāṣaṇe pravṛttirdṛśyate |
<br/>tathā lobhena bhayena krodhāveśena cāsatyabhāṣaṇaṃ saṃbhavati | ato hāsyādīnāṃ caturṇāṃ
<br/>pratyākhyānenāsatyabhāṣaṇaṃ pariharet | tathāpyajñānenāsatyabhāṣaṇaṃ syādatastatparihā-
<br/>rāyālocyabhāṣaṇarūpā pañcamī bhāvanā | nirantaraṃ vicārapūrvakaṃ saṃbhāṣaṇaṃ kuryāt |
<br/>etadbhāvanāpañcakena sūnṛtavrataṃ bhāvayetsādhayedityarthaḥ | ahiṃsāvrate bhāvanāpañcakaṃ
<br/>tu vāgguptiḥ manoguptiḥ īryāsamitiḥ ādānasamitiḥ ālokitapānabhojanaṃ
<br/>ceti | viṣayeṣu yendriyapravṛttistasyāḥ sakāśādātmano gopanaṃ guptiḥ | tatra
<br/>vācā guptirvāgguptiḥ | manasā guptirmanoguptiḥ | īryāsamitirādānasamitiśca
<pb n="67"/>
<br/>mūla evāgre sphuṭībhaviṣyati | jalamannaṃ ca samyagālocya saprāṇikaṃ parihṛtye-
<br/>tarasya sevanamālokitapānabhojanam | asteyavrate tu śūnyāgāreṣu giriguhādiṣu
<br/>nivāsaḥ (1) paraistyakte sthale vasatiḥ (2) pareṣāmuparodhākaraṇam (3)
<br/>ācāraśāstramārgeṇa bhaikṣaśuddhiḥ (4) paraiḥ saha mabhedaṃ tavedamityevaṃ vivāda-
<br/>syābhāva -- (5) śceti pañca bhāvanāḥ | brahmacaryavrate tu strīrāgakathāśravaṇatyāgaḥ
<br/>(1) tanmanoharāṅganirīkṣaṇatyāgaḥ (2) pūrvaratānusmaraṇatyāgaḥ (3)
<br/>śaktivardhakarasatyāgaḥ (4) svaśarīrasaṃskāratyāgaśceti pañca bhāvanāḥ | apari-
<br/>grahavratamākiṃcanyavratam | tatra śrotrādīnāṃ pañcānāmindriyāṇāṃ śabdādiṣu pañcasu
<br/>viṣayeṣu rāgadveṣavivarjanamityevaṃ pañca bhāvanā iti |
</p>
<p><b>cidaciditi |</b> ayamarthaḥ -- paraśabdo mukhyaparyāyaḥ | mukhyaṃ tattvadvayaṃ
<br/>cidacidrūpam | tayormadhya idaṃ cididamacidityevaṃ yadvivecanaṃ pṛthakkaraṇaṃ sa
<br/>vivekaḥ | yadupādeyaṃ grahītuṃ yogyaṃ tatkurvato mokṣārthaṃ yatamānasyopādeyaṃ
<br/>svīkaraṇīyam | kurvata iti kṛtyānāṃ kartari vā (pā. sū. 2 | 3 | 71) iti
<br/>kartari ṣaṣṭhī | tathā yaddheyaṃ tyaktuṃ yogyaṃ taddheyaṃ tyājyam | heyopādeye darśayati --
<br/><b>heyaṃ hīti |</b> karturmokṣārthaṃ yatamānasya yadrāgadveṣamohādikaṃ tattyājyam | yatastasya
<br/>rāgādeḥ kāryamavivekitā jāyate | avivekitā avivekaḥ | upayogarūpamekaṃ
<br/>lakṣaṇaṃ cihnaṃ yasya tādṛśaṃ paraṃ jyotirātmarūpamupādeyam |
</p>
<p><b>sahajeti |</b> upayogaśabdena vivakṣitārthaparicchittilakṣaṇorthagrahaṇavyāpāro
<br/>gṛhyata iti bṛhaddravyasaṃgrahe (pṛ. 1 pa. 6) uktam | sa ca vyāpāro dvividhaḥ --
<br/>jñānarūpo darśanarūpaśca | dvividhepi vyāpāre jīvātmanaḥ svābhāvikaścaitanyarūpeṇa
<br/>pariṇāmaḥ samāna eva | jīvātmano yaḥ svābhāvikaścaitanyarūpeṇa pariṇāmastadanu-
<br/>vidhāyitvājjñānadarśanayoḥ | tatra pratyakṣaṃ sākāraṃ jñānam | parokṣaṃ nirākāraṃ
<br/>darśanam | asyopayogasya jīvātmalakṣaṇatvamupapādayati -- <b>sa iti |</b> pradeśo-
<pb n="68"/>
<br/>vayavaḥ | jīvāvayavānāṃ mitho yaḥ saṃyogaḥ sa kadāciddṛḍhaḥ kadācicchithilaḥ |
<br/>tatra phaladānonmukhasya karmaṇovayavā jīvāvayavasaṃyogaṃ śithilīkṛtyāntaḥ
<br/>praviśanti | jīvakarmaṇoravayavānāṃ mitho yanmiśraṇaṃ sa pradeśabandhaḥ | tena ca
<br/>pradeśabandhenāyaṃ jīvaḥ karmaṇā sahaikībhūto bhavati | bhedena jñātuṃ na śakyate | yathā
<br/>dugdhaṃ jalamiśritaṃ jalena sahaikībhūtaṃ pārthakyena jñātuṃ na śakyate tadvat | upayogena
<br/>tvayaṃ jīvātmā svasminmiśritebhyaḥ karmaparamāṇubhyaḥ sakāśātpārthakyena jñātuṃ
<br/>śakyate | karmapudgalānāṃ caitanyarūpeṇa pariṇāmābhāvāt | <b>sakaleti |</b> ātmani
<br/>karmaṇaḥ svaśakteḥ kāraṇavaśādanudbhūtirupaśamaḥ | yathā katakādi -- (nivaḷī
<br/>iti pra.) dravyasaṃbandhājjale paṅkasyopaśamaḥ | kṣaya ātyantikī nivṛttiḥ |
<br/>yathā kācādipātrasthe meghasthe vā jale paṅkasyātyantābhāvaḥ | ubhayātmako miśraḥ
<br/>kṣayopaśama ucyate | yathā kūpasthe jale paṅkasya kṣīṇākṣīṇavṛttiḥ | dravyādinimi-
<br/>ttavaśātkarmaṇāṃ phalaprāptirudayaḥ | yathā jale paṅkasyodbhūtatvam | dravyātmalābha-
<br/>mātrahetukaḥ pariṇāmaḥ | upaśamaḥ prayojanamasya bhāvasyetyaupaśamiko bhāvo
<br/>jīvasyāvasthāviśeṣaḥ | evaṃ karmaṇaḥ kṣayaḥ prayojanamasyeti kṣāyiko bhāvaḥ |
<br/>evaṃ kṣāyopaśamika audayikaḥ pāriṇāmikaśca | ta ete pañca bhāvā jīvaparyāya-
<br/>vivakṣāyāṃ jīvasya svarūpamityucyante | kramabhāvinovasthāviśeṣāḥ paryāyāḥ |
<br/>yathā mṛdo ghaṭakapālādayaḥ | dravyavivakṣāyāṃ tu mṛtsvarūpa eva bhāvaḥ | dravati
<pb n="69"/>
<br/>gacchati tāṃstānparyāyāniti dravyam | tatra pāriṇāmiko bhāvaścaitanyādiḥ
<br/>svābhāvikaḥ | karmodayādyanapekṣatvāt | aupaśamikādayaścatvāro jīvasya bhāvā
<br/>naimittikāḥ | karmopaśamādyapekṣatvāt | <b>bhavyasyeti |</b> samyagdarśanādibhāvena
<br/>bhaviṣyatīti bhavyo jīvaviśeṣaḥ | tadviparīto'bhavyaḥ | bhavyatvamabhavyatvaṃ ceti
<br/>jīvasya bhāvadvayaṃ caitanyavatpāriṇāmikameva | nanu caitanyaṃ jñānam | tacca jīvā-
<br/>tmaniṣṭhaṃ jīvātmaguṇabhūtam | na tu jīvātmanaḥ svarūpam | tathā ca kathaṃ caitanyasya
<br/>jīvabhāvatvamityāśaṅkāyāmāha -- <b>taduktamiti | jñānāditi |</b> caitanyaṃ hi
<br/>jīvasya svābhāviko bhāvaḥ | tadanusārī jīvasyāvasthāviśeṣo jñānam | ava-
<br/>sthāviśeṣatvādevāvasthābhūtājjñānānnātyantaṃ bhinno jīvaḥ | nāpyatyantamabhinnaḥ |
<br/>asyeyamavastheti vyavahārānupapatteḥ | tathā ca jīvo jñānādbhinno na | abhinno
<br/>na | kiṃ tu kathaṃcidbhinnābhinnaḥ | atha vā tattajjīvānāṃ svāpekṣayā jñānavattva-
<br/>mastyeveti jñānādabhinnatvam | parāpekṣayā punarajñānavattvamiti jñānādbhinnatvam |
<br/>kathaṃ ca netyavyayasamudāyo'nekāntadyotakaḥ | pūrvāparībhūtaṃ jñānaṃ jñānasaṃtatiḥ | sa
<br/>ātmetyarthaḥ | <b>ubhayātmakatvam |</b> jīvasya jñānādbhinnābhinnatvam | <b>anupalambhaḥ |</b>
<br/>ekatra bhedābhedayoranupalambhaḥ | <b>anekāntātmakatvasyeti |</b> etaccaitaddarśanaśeṣe
<br/>“yadi vastvastyekāntataḥ” ityādigranthena mūle eva sphuṭībhaviṣyati |
<footnote>3|224 -- na ca <roman>for</roman> na na <roman>A.</roman></footnote>
</p>
<pb n="70"/>
<p>āhārabhayamaithunādijñānaṃ saṃjñeti lokaprasiddhaṃ saṃjñāśabdārthaṃ nirākurvannāha --
<br/><b>śikṣeti |</b> śikṣā śikṣaṇam | upadeśa iti yāvat | parakṛtopadeśādīnye
<br/>gṛhṇanti te jīvāḥ samanaskāḥ | ayamīdṛśa ityevaṃ parakīyaguṇadoṣavicāraṇe
<br/>yā śaktiḥ sā saṃjñā tadyuktāḥ | te ca devā gandharvā manuṣyāśca | paśuṣu
<br/>kecideva gajāśvādayaḥ | tathā pakṣiṣvapi kecideva śukādayaḥ | <b>te cāmanaskā
<br/>dvividhā iti |</b> samanakāstu kevalaṃ trasā eva | teṣvapi pañcendriyā
<br/>eva | <b>traseti |</b> atra “trasyanti calanti te trasāḥ sthitiśīlāḥ sthāvarā”
<br/>iti nārthaḥ | kiṃ tu traseti sthāvareti ca karmaviśeṣanāmadheyam | śubhamaśubhaṃ ceti
<br/>miśraṃ karma trasam | aśubhaprāyaṃ karma sthāvaram | trasakarmodayavaśīkṛtā jīvā-
<br/>strasāḥ | sthāvarakarmodayavaśīkṛtā jīvāḥ sthāvarāḥ | <b>dvīndriyādaya iti |</b>
<br/>ādipadena trīndriyacaturindriyapañcendriyagrahaṇam | tatra dvīndriyāḥ śaṅkha-
<br/>gaṇḍolakaśuktikṛmyādayaḥ | tvagrasanarūpamindriyadvayam | gaṇḍolako gaṇḍakīsthaḥ
<br/>paṣāṇaḥ | trīndriyāḥ pipīlikayūkādayaḥ | eṣāṃ ghrāṇendriyamadhikam |
<br/>caturindriyā daṃśamaśakabhramarādayaḥ | eṣāṃ cakṣurindriyaṃ caturtham | pañcendriyā
<br/>manuṣyapaśupakṣyādayaḥ | eṣāṃ śrotrendriyamadhikam | <b>iṣṭakādiriti |</b> ādi-
<br/>śabdena khaneḥ sakāśādbahirniṣkāśitāḥ pṛthivīkāyikena jīvena parityaktā
<br/>mṛtamanuṣyādikāyavatsthitāḥ pāṣāṇā gṛhyante | <b>pṛthivīkāyika iti |</b> matvarthe
<br/>ṭhan | <b>abādiṣvapīti |</b> āpaḥ apkāyaḥ apkāyikaḥ abjīva iti bhedacatu-
<footnote>3|233 -- bhāvādbhāva <roman>for</roman> bhavādbhava <roman>C.</roman></footnote>
<footnote>3|243 -- jīvatvāt <roman>for</roman> ajīvatvāt <roman>A.</roman></footnote>
<pb n="71"/>
<br/>ṣṭayam | evaṃ tejasi vāyau ca bodhyam | <b>ekatvaśālina iti |</b> taduktaṃ
<br/>sūtrakāraiḥ “ā ākāśādekadravyāṇi” (ta. sū. 5 | 6) | yathā jīvāḥ pudgalāśca
<br/>bahuvidhāstathā na dharmādharmākāśāḥ pratyekaṃ bhinnāḥ | sarvānpratyekarūpā evetyarthaḥ |
<br/>teṣāṃ niṣkriyatvamapyuktaṃ sūtrakāraiḥ -- “niṣkriyāṇi ca” (ta. sū. 5 | 7) iti |
<br/>ābhyantarabāhyanimittavaśādutpadyamānovasthāviśeṣaḥ svāśrayasya dravyasya deśā-
<br/>ntaraprāptihetubhūtaḥ kriyetyucyate | tādṛśakriyārahitā dharmādharmākāśā ityarthaḥ |
<br/>tathāpyete jīvānāṃ pudgalānāṃ ca deśāntaraprāptihetavo bhavanti | <b>ālokeneti |</b>
<br/>ākāśaṃ dvividhaṃ lokākāśamalokākāśaṃ ceti | tatra lokasaṃbaddhamākāśaṃ lokā-
<br/>kāśam | tatraiva dharmādharmāstikāyāḥ saṃcaranti | bhūtānāmiva dharmādharmayorapi
<br/>pudgalā vidyante | tileṣu tailavallokākāśe sarvatra dharmādharmayoravasthitiḥ | na tu
<br/>tādṛśākāśaikadeśe | taduktaṃ sūtrakāraiḥ -- “dharmādharmayoḥ kṛtsne” (ta. sū. 5 | 13)
<br/>iti | upagṛhyata ityupagrahaḥ | jīvena gṛhītā yā gatiḥ sa dharmasyopakāraḥ |
<br/>tathā jīvena gṛhītā yāvasthitiḥ so'dharmasyopakāraḥ | sarvatrāvasthitistu
<br/>dvayorapi | tatra yathā matsyānāṃ gatau jalaṃ sādhāraṇāśrayo bhavati tathā jīvānāṃ
<br/>gatau dharmaḥ | yathā cāśvādīnāṃ sthitau pṛthivī sādhāraṇāśrayo bhavati tathā
<br/>jīvānāṃ sthitāvadharmaḥ | gatiḥ sthitiśca jīvapariṇāmaviśeṣa eva | <b>ata eveti |</b>
<br/>dharmādharmayorapratyakṣatvepi gatisthitibhyāṃ tadanumānaṃ bhavatītyarthaḥ | <b>sparśeti |</b>
<br/>varṇo rūpam | atra sparśarasavarṇavanta ityapapāṭhaḥ | “sparśarasagandhavarṇavantaḥ
<br/>pudgalāḥ” (ta. sū. 5 | 23) iti sūtre gandhaśabdadarśanāt | tatra sparśoṣṭavidhaḥ
<br/>kaṭhino mṛdurgururlaghuḥ śīta uṣṇaḥ snigdho rūkṣa iti | rasaḥ pañcavidhastiktaḥ
<br/>kaṭuḥ kaṣāyomlo madhura iti | gandho dvividhaḥ surabhirasurabhiśca | varṇaḥ pañca-
<br/>vidhaḥ kṛṣṇo nīlo lohitaḥ pītaḥ śukla iti | <b>aṇava iti |</b> aṇyante
<br/>sparśādyavasthotpādanasāmarthyena śabdyanta ityaṇavaḥ | te cātyantasūkṣmatvādgra-
<pb n="72"/>
<br/>haṇanikṣepaṇādyayogyatayā bhoktumaśakyāḥ | skandhanātskandhāḥ | skandhanaṃ ca
<br/>grahaṇanikṣepaṇādivyāpāropayogitvam | aṇuḥ skandhaśca pudgalānāṃ pariṇāma-
<br/>viśeṣaḥ | tatra dvyaṇukādiskandhavidāraṇena pudgalānāmaṇupariṇāmo jāyate |
<br/>aṇvādīnāṃ mithaḥ saṃyogācca pudgalānāṃ skandhapariṇāmo jāyate | bhedo
<br/>vidāraṇam | pṛthagbhūtānāmekatra saṃhananaṃ saṃghātaḥ | <b>kvaciditi |</b> yathā tryaṇukā-
<br/>dividāraṇādaṇūnāṃ saṃghātācca dvyaṇukādipariṇāmo jāyate | <b>taduktamiti |</b>
<br/>sūtrakṛdbhiriti śeṣaḥ | <b>guṇaparyāyeti |</b> dravyaṃ dravyāntarādyena dharmeṇa bhidyate
<br/>sa dravyānvayī dharmo guṇaḥ | yathā jñānatvādiḥ | tena hi jīvarūpaṃ dravyaṃ pudgalā-
<br/>didravyebhyo bhidyate | pudgalāśca rūpatvenetaradravyebhyo bhidyante | kramabhāvī dravya-
<br/>syāvasthāviśeṣaḥ paryāyaḥ | yathā jīvasya ghaṭajñānaṃ paṭajñānaṃ krodho māna
<br/>ityādiḥ | pudgalānāṃ ca śvetakṛṣṇādiḥ | paryāyāṇāṃ dravyasyaivāvasthāviśeṣarūpa-
<br/>tvātteṣu guṇā vartanta eva | bṛhaddravyasaṃgrahe guṇaparyāyalakṣaṇamuktaṃ yathā -- sahabhāvī
<br/>guṇo dharmaḥ kramabhāvī paryāyaḥ | ayamarthaḥ -- dravyasya sahabhāvī yāvadvravyabhāvī
<br/>yo dharmaḥ sa guṇa ucyate | yathā jīvadravyasyopayogākhyo guṇaḥ | pudgalasya
<br/>grahaṇaṃ guṇaḥ | dharmāstikāyasya gatihetutvaṃ guṇaḥ | adharmāstikāyasya sthitihetutvaṃ
<br/>guṇaḥ | kālasya vartanāhetutvaṃ guṇaḥ | yadaiva dravyamutpadyate tadaiva te dravyeṇa
<br/>saha guṇā utpadyante | paurvāparyabhāva eva nāsti | guṇaguṇinoḥ samāna-
<br/>sāmagrīkatvātsavyetaraviṣāṇavat | atha kramabhāvī ayāvaddravyabhāvī paryāyaḥ |
<br/>yathā jīvasya narakādiparyāyāḥ | pudgalasya rūparasasparśādiparyāyāḥ | dharmasya vyañja-
<br/>nārthaparyāyau | adharmasya vyañjanārthaparyāyau | ākāśasya vyañjanārthaparyāyā-
<br/>viti | <b>dravyāśrayā iti |</b> dvyaṇukādivyāvṛttaye nirguṇā ityuktam | teṣāṃ
<br/>paramāṇvādidravyāśritatvāt | <b>dharmādharmeti |</b> gatihetutvaṃ dharmasya guṇaḥ |
<pb n="73"/>
<br/>sthitihetutvamadharmasya guṇaḥ | avagāhahetutvamākāśasya guṇaḥ | vartanāhetutvaṃ
<br/>kālasya guṇaḥ | vartanā vartanaṃ dravyasya tattadavasthāviśeṣavaiśiṣṭyenāvasthānam |
<br/>yathā taṇḍulānāmodanarūpeṇa payaso dadhirūpeṇa ca | bījasyāṅkurakāṇḍapatrapuṣpa-
<br/>phalarūpeṇa ca | navīnasya vastuno jīrṇatākaraṇaṃ ca | evatsarvaṃ kālādhīnameva |
<br/>guṇaṃ pradarśya paryāyaṃ pradarśayati -- <b>tasyeti | uktarūpeṇa |</b> pūrvoktatattadavasthāviśeṣa-
<br/>vaiśiṣṭyena | <b>tadbhāva iti |</b> dharmādīni dravyāṇi yena svarūpeṇa bhavanti tena
<br/>rūpeṇa bhāvovasthānamityarthaḥ |
</p>
<p><b>tadāheti |</b> sūtrakāra iti śeṣaḥ | <b>jīvājīveti |</b> eṣāṃ sāmā-
<br/>nyalakṣaṇānyucyante | cetanālakṣaṇo jīvaḥ | sa ca jñānādibhedādanekadhā
<br/>bhidyate | tadviparyayalakṣaṇo'jīvaḥ | śubhāśubhakarmāgamadvāramāsravaḥ | ātma-
<br/>karmaṇoranyonyāvayavānupraveśo bandhaḥ | āsravanirodhaḥ saṃvaraḥ | karmaikade-
<br/>śasaṃkṣayo nirjarā | kṛtsnakarmaviyogo mokṣa iti | <b>audāriketi |</b> kāyaḥ
<br/>pañcavidhaḥ | taduktaṃ sūtrakāraiḥ -- audārikavaikriyikāhārakataijasakārmaṇāni śarīrāṇi
<br/>(ta. sū. 2 | 36) | śīryata iti śarīram | udāraṃ sthūlam | tatra bhavamaudāraṃ
<br/>sthūlaśarīrasādhyaṃ karmādikam | tatprayojanamasyetyaudārikaṃ dṛśyamānametatsthūlaṃ
<br/>śarīram | tadapekṣayā sūkṣmaṃ vaikriyikam | sāmarthyaviśeṣeṇānaṇoraṇutvāpāda-
<br/>namamahato mahattvāpādanaṃ ca vikriyā | sā prayojanamasyeti vaikriyikam | etacca
<br/>na dṛśyam | tadapekṣayāpi sūkṣmamāhārakam | āhriyate svīkriyate tadityāhārakam |
<br/>etacca sūkṣmavastuparijñānārthaṃ svīkriyate | tadapekṣayāpi sūkṣmaṃ taijasam | tejasi
<br/>bhavaṃ taijasam | tadapekṣayāpi sūkṣmaṃ kārmaṇam | etadatyantasūkṣmam | atra
<br/>śabdādyupalabdhyabhāvaḥ | pañcavidhaśarīrasya karmanimittatvepi rūḍhivaśātkārmaṇa-
<br/>śabdotraiva saṃketitaḥ | ayaḥpiṇḍegniparamāṇupraveśavattaijasakārmaṇayorvajrādāvapi
<footnote>3|259 -- uttara <roman>for</roman> ukta <roman>C.</roman></footnote>
<pb n="74"/>
<br/>praveśaḥ | eṣu pañcavidhaśarīreṣūttarottaraṃ vyāpakatvamadhikam | kāyādītyādipadena
<br/>vāco manasaśca grahaṇam | ātmapradeśasaṃcalanaṃ yoga ityucyate | sa ca kāyika-
<br/>vācikamānasikakarmarūpatrividhanimittabhedāttrividhaḥ | kāyayogo vāgyogo
<br/>manoyoga iti | ayaṃ yoga evāsravaḥ | śarīrasaṃcalananimittamātmapradeśasaṃcalanaṃ
<br/>kāyayogaḥ | vākpariṇāmābhimukhasyātmanaḥ pradeśasaṃcalanaṃ vāgyogaḥ | manaḥ-
<br/>pariṇāmābhimukhasyātmanaḥ pradeśasaṃcalanaṃ manoyogaḥ | <b>yogapraṇāḍikayā |</b>
<br/>ātmapradeśasaṃcalanarūpayogadvāreṇa | yathā praṇālyā jalamāsravati tathātmaprade-
<br/>śasaṃcalanena bahiḥsthāḥ karmapudgalā ātmapradeśamadhye praviśanti | <b>sa dvividha
<br/>iti |</b> yogo dvividha ityarthaḥ | <b>arhatsiddheti |</b> arhat 1 siddha 2 ācārya 3
<br/>upādhyāya 4 sādhu 5 nāmakā ye pañca parameṣṭhinasteṣu bhaktiḥ tapasi ruciḥ
<br/>śrutasya śāstrasya vinayanaṃ śikṣaṇamityādikaḥ śubho manoyoga ityarthaḥ |
<br/><b>etadviparīta iti |</b> prāṇātipātacauryamaithunādiraśubhaḥ kāyayogaḥ | anṛtapa-
<br/>ruṣāsabhyavacanādiraśubho vāgyogaḥ | vadhacintanerṣyāsūyādiraśubho manoyogaḥ |
<br/><b>sasaṃrambham |</b> saṃrambhaḥ prayatnaviśeṣaḥ |
</p>
<pb n="75"/>
<p><b>mithyādarśaneti |</b> mithyādarśanādayonupadameva vakṣyante | mithyādarśa-
<br/>nādibhirhetubhūtairayaṃ jīvātmā sūkṣmāṇāmekasmiñcharīre praviśatāmanantāvaya-
<br/>vānāṃ pudgalānāmaṇudvyaṇukādīnāṃ karmarūpeṇa pariṇāmayogyānāmupaśleṣaṇamavi-
<br/>bhāgena saṃbandhaṃ karoti | ayameva bandha ityucyate | mithyādarśanādyāve-
<br/>śādārdrīkṛtasyātmanaḥ sarvato yogaviśeṣāduktarūpaiḥ pudgalaiḥ sahāvibhāgena
<br/>saṃbandho bhavati | yathā pātraviśeṣe prakṣiptānāṃ vividharasabījapuṣpaphalānāṃ
<br/>madirārūpeṇa pariṇāmo bhavati tathā pudgalānāmapyātmani sthitānāṃ
<br/>yogakaṣāyavaśātkarmarūpeṇa pariṇāmo bhavatīti tātparyam | <b>taduktamiti |</b>
<br/>umāsvātivācakācāryeṇa sūtrakāreṇeti śeṣaḥ | <b>sakaṣāyatvāditi |</b> kaṣāyeṇa
<br/>krodhamānādinā saha vartata iti sakaṣāyaḥ | tasya bhāvaḥ sakaṣāyatvam | kaṣā-
<br/>yasya mandamadhyatīvratvatāratamyena bandhepi tāratamyaṃ bhavati | karmapadamāvartate |
<br/>ekaṃ pañcamyantamaparaṃ ṣaṣṭhyantam | karmaṇo hetorjīvaḥ sakaṣāyo bhavati | sakaṣā-
<br/>yatvācca sa karmabhāvayogyānpudgalāngṛhṇāti sa bandha ityarthaḥ | ayaṃ ca jīva-
<br/>karmaṇoḥ saṃbandhonādiriti nātra heturvicāraṇīyaḥ | etenāmūrtasya jīvasya
<br/>mūrtena karmaṇā kathaṃ saṃbandho jāyata ityapāstam | <b>mithyākarmodayāditi |</b>
<br/>yadā mithyākarmaṇa udayo bhavati tadā parakṛtopadeśaṃ vinā svabhāvata eva
<br/>jīvājīvādiṣu tattvabhūtārtheṣvaśraddhotpadyate tadekaṃ mithyādarśanam | paropadeśena
<br/>jāyamānā aśraddhā dvitīyaṃ mithyādarśanam | <b>pṛthivyādīti |</b> na viratiraviratiḥ |
<br/>viratirnāma jñātvābhyupetyākaraṇam | akaraṇaṃ nivṛttiruparamo viratirityete
<br/>paryāyāḥ | sā ca viratiḥ pṛthivyaptejovāyusthāvarajaṅgamarūpaṣaḍvidhapudgalāsti-
<br/>kāyasyānupādānarūpā ṣaḍindriyasaṃyamanarūpā ca | anupādānamasvīkaraṇam |
<br/>saṃyamanaṃ niyamanam | tadviparītā cāviratirarthāddvādaśavidhā-pṛthivyādipaṭko-
<pb n="76"/>
<br/>pādānarūpā ṣaḍindriyāsaṃyamanarūpā ceti | <b>pañcasamitīti |</b> samitiguptayonu-
<br/>padaṃ mūla eva (3 | 316) vakṣyante | <b>krodhādiriti |</b> ādipadena mānamāyālo-
<br/>bhānāṃ grahaṇam | <b>kaṣāyāntāḥ |</b> mithyādarśanāviratipramādakaṣāyāḥ | <b>prakṛtisthi-
<br/>tīti |</b> anena sūtreṇa bandhaścaturvidha ityuktamityanvayaḥ | tasya bandhasya vidhayaḥ pra-
<br/>kārāḥ prakṛtyādayaścatvāraḥ | prakṛtibandhaḥ sthitibandhonubhavabandhaḥ pradeśabandhaśceti
<br/>bandhacatuṣṭayaṃ bodhyam | tatra prakṛtibandhoṣṭavidhaḥ | tamāha -- <b>yathetyādinā |</b>
<br/>prakṛtiḥ svabhāvaḥ | nimbasya kā prakṛtiḥ | tiktatā | guḍasya kā prakṛtiḥ |
<br/>madhuratā | tadvadaṣṭavidhasya karmaṇaḥ svabhāvavaicitryeṇa prakṛtibandhasyāṣṭavidhatvaṃ
<br/>bhavati | jñānāvaraṇa (1) darśanāvaraṇa (2) vedanīya (3) mohanīya
<br/>(4) āyuḥ (5) nāma (6) gotra (7) antarāya (8) bhedenāṣṭavidhaṃ
<br/>karmocyate | tatra jñānāvaraṇasya svabhāvorthānavagamaḥ | etatkarmādityaprabhācchā-
<br/>dakameghavajjñātṛtvaśaktimāvṛṇoti | darśanāvaraṇasya svabhāvorthānālocanam |
<br/>etatkarma pradīpaprabhātirodhāyakakumbhavaddarśanamāvṛṇoti | vedanīyasya sadasadrūpasya
<br/>svabhāvaḥ sukhaduḥkhasaṃvedanam | etatkarma sukhaṃ duḥkhaṃ cotpādayati | yathāsidhā-
<br/>rāgatasya madhuno lehanaṃ mādhuryarasāsvādanena sukhaṃ jihvātodanena duḥkhaṃ cotpā-
<br/>dayati tadvat | mohanīyaṃ darśane cāritre ca mohamutpādayati | ādyasya svabhāva-
<br/>stattvārthāśraddhānam | etatkarma durjanasaṅgavattattvārthe'śraddhāmutpādayati | dvitīyasya
<br/>svabhāvosaṃyamaḥ | asaṃyama indriyaniyamanābhāvaḥ | etatkarma tvācaraṇa indri-
<br/>yāṇāmavyavasthāmutpādayati madyamadavat | āyurnāmakakarmaṇaḥ svabhāvo bhava-
<footnote>3|290 -- guptiprabhṛtiṣu <roman>for</roman> guptiṣu <roman>D.</roman></footnote>
<pb n="77"/>
<br/>dhāraṇam | etatkarma dehaṃ dhārayati | yathā jalaṃ taritṛṛṇāṃ manuṣyapaśvādīnāṃ dehaṃ
<br/>dhārayati tadvat | nāmasaṃjñakakarmaṇaḥ svabhāvo nārakādināmakaraṇam | etatkarma
<br/>citrakāravannānāvidhāḥ saṃjñā ādhatte | gotrābhidhasya karmaṇaḥ svabhāva uccanīca-
<br/>saṃśabdanam | etatkarma kumbhakāro ghaṭeṣviva śarīra uccanīcāvasthāṃ saṃpādayati |
<br/>antarāyakarmaṇaḥ svabhāvo vighnotpādanam | etatkarma kṛpaṇavaddānādiṣu vighnamutpā-
<br/>dayati | <b>dravyakarmeti |</b> dravyarūpaṃ yatkarma dharmādharmākhyaṃ tasya yevāntarabhedā-
<br/>steṣāṃ mūlasvabhāvaṃ jñātvāṣṭavidheṣu prakṛtibandheṣvīdṛśoyamiti vedanīya ityarthaḥ |
<br/><b>ādya iti |</b> ādyaḥ prakṛtibandho jñānāvaraṇādibhedairaṣṭavidho jñeyaḥ | āvṛṇo-
<br/>tyanenetyāvriyateneneti vā āvaraṇam | tacca jñānadarśanābhyāṃ pratyekamabhisaṃba-
<br/>dhyate | vedayati vedyata iti vā vedanīyam | mohayati muhyateneneti vā moha-
<br/>nīyam | etyanena nārakādibhavamityāyuḥ | namayati nānāyoniṣu nārakādi-
<br/>paryāyaiḥ śabdayatyātmānamiti nāma | ṇama prahvatve śabde ca | namyateneneti
<br/>vā | gūyata uccairnīcaiśca śandyata iti gotram | dātṛdeyādīnāmantaraṃ madhyametī-
<br/>tyantarāyaḥ | ekenātmapariṇāmenādīyamānāḥ pudgalā jñānāvaraṇādyanekabhedaṃ prati-
<br/>padyante sakṛdupabhuktānnapariṇāmarasarudhirādivat | <b>tadbhedamiti |</b> jñānāvaraṇādī-
<br/>nāmaṣṭānāṃ karmaṇāṃ pratyekaṃ ye bhedāsteṣāṃ saṃgrahaṃ sūtrakāraḥ pañcanavadvītyādisūtreṇa
<br/>kṛtavānityarthaḥ | jñānāvaraṇaṃ pañcavidham | darśanāvaraṇaṃ navavidham | vedanīyaṃ
<br/>dvividham | mohanīyamaṣṭāviṃśatividham | āyuścaturvidham | nāma dvicatvāriṃśa-
<br/>dvidham | gotraṃ dvividham | antarāyaḥ pañcavidhaḥ | eteṣāṃ bhedānāṃ pratyekaṃ svarūpaṃ
<br/>sarvārthasiddhau pradarśitaṃ tata eva draṣṭavyam | sthitibandhamāha -- <b>yathājeti |</b> yathājā-
<br/>gomahiṣyādikṣīrāṇāṃ pratiniyatakālaṃ mādhuryasvabhāvo na vihanyate tathāṣṭānāṃ
<br/>karmaṇāmapi pratiniyatakālaṃ svabhāvo na vihanyate | tāvatkālaparyantaṃ sthitibandhaḥ |
<pb n="78"/>
<br/>tatra karmacatuṣṭayasya svabhāvāvighātakāla āditastisṛṇāmityanena sūtreṇoktaḥ |
<br/>sāgaropamaṃ kālaparimāṇaviśeṣaḥ | koṭīnāṃ koṭyaḥ koṭikoṭyaḥ | parotkṛṣṭā |
<br/>āditastisṛṇāṃ karmaṇāṃ jñānāvaraṇadarśanāvaraṇavedanīyānāmantarāyasya ca triṃśa-
<br/>tsāgaropamakoṭikoṭikālaparyantamutkṛṣṭā sthitirbhavati | tāvatkālaparyantaṃ teṣāṃ
<br/>svabhāvo na vihanyate | <b>ityādīti |</b> yathoktaṃ sūtrakāraiḥ -- saptatirmohanasya
<br/>(ta. sū. 8 | 15) | mohanīyasya karmaṇaḥ saptatisāgaropamakoṭikoṭyaḥ parā
<br/>sthitirbhavati | viṃśatirnāmagotrayoḥ (ta. sū. 8 | 16) | nāmagotrayoḥ karma-
<br/>ṇorviṃśatisāgaropamakoṭikoṭyaḥ parā sthitirbhavati | trayastriṃśatsāgaropamāṇyā-
<br/>yuṣaḥ (ta. sū. 8 | 17) | āyuḥkarmaṇastrayastriṃśatsāgaropamaparyantaṃ parā
<br/>sthitirbhavati | ayaṃ karmaṇa utkṛṣṭasthiteḥ kāla uktaḥ | jaghanyasthiteḥ kālastu
<br/>aparā dvādaśamuhūrtā vedanīyasya (ta. sū. 8 | 18) ityādisūtrairuktastata eva
<br/>draṣṭavyaḥ | yathā durdāntasya mattasya gajādeḥ kiṃcitkālaparyantaṃ svabhāvo na pracyavate
<br/>tathā triṃśatsāgaropamādyuktakālaparyantaṃ svīyasvabhāvo na pracyavata ityarthaḥ | anu-
<br/>bhavabandhamāha -- <b>yathājeti |</b> pradeśabandhamāha -- <b>karmabhāveti |</b> pūryante galanti
<br/>ceti pudgalāḥ | karmarūpeṇa pariṇatā ye pudgalāstadrūpā ye skandhā dvyaṇukādayasteṣā-
<br/>manantāvayavānāmātmāvayaveṣu nīrakṣīranyāyenānupraveśaḥ pradeśabandha ucyate |
</p>
<p>saṃvaraṃ lakṣayati -- <b>āsraveti |</b> āsrava ātmanaścalanam | idameva yogapade-
<br/>nocyate | tasya nirodhe hi karmapudgalānāmātmani praveśo na saṃbhavati | <b>saṃcāreti |</b>
<br/>karmapudgalānāṃ yaḥ saṃcāraḥ praveśastatkāraṇībhūtādyogātsakāśādātmano gopanaṃ
<pb n="79"/>
<br/>rakṣaṇaṃ guptirityucyate | <b>ayanaṃ</b> vartanam | <b>seryābhāṣeti |</b> īryāsamitirbhāṣāsa-
<br/>mitireṣaṇāsamitirādānasamitirutsargasamitiśceti pañcavidhetyarthaḥ | <b>loketi |</b>
<br/>lokairativāhite janapādakṣuṇṇe | anena jantūnāṃ viralatvaṃ sūcitam | sūrya-
<br/>kiraṇaiḥ spṛṣṭe prakāśite mārge jantūnāṃ rakṣaṇārthaṃ mārgamālokya jantūnāṃ yathā
<br/>pīḍā na bhavettathā pādavinyāsaḥ kartavyaḥ | iyamīryāsamitirucyate | <b>anavadya-
<br/>mṛtaṃ sarveti |</b> anavadyamanindyamṛtaṃ satyaṃ sarvajanahitakārakaṃ mitaṃ ca yadbhāṣaṇaṃ
<br/>kriyate sā bhāṣāsamitirucyate | anavadyamṛtamityasya sthāne'padyatāṃ gatamiti
<br/>pāṭhaḥ pustakāntare dṛśyate | pādavedhakārthakasya padyaśabdasya vedhakamātrārthakatvamatra
<br/>lakṣaṇayā | avedhakatvaṃ prāptamityarthaḥ | vedhājanakamiti yāvat | atha vā gadyā-
<br/>tmakaṃ na tu padyātmakam | yathā gadyācchīghraṃ vaiśadyena cārthapratītirna tathā padyādi-
<br/>tyāśaya iti kecit | iyaṃ bhāṣāsamitirvācaṃyamānāṃ maunavratināṃ priyetyarthaḥ |
<br/><b>dvicatvāriṃśateti |</b> dvicatvāriṃśatsaṃkhyākairbhikṣādoṣairadūṣitasyānnasya yadgrahaṇaṃ
<br/>seṣaṇāsamitirucyate | <b>āsanādīnīti |</b> dhyāyanmunirāsanādīnyādāvavalokya
<br/>tadgrahaṇārthaṃ samullaṅghanāvaśyakatve yatnataḥ prāṇipīḍāparihāreṇa gṛhṇīyāt gṛhītvā
<br/>prasthāpayeccetyevaṃrūpādānasamitirucyate | <b>kapheti |</b> kaphādayaḥ śarīragatā-
<br/>styājyāḥ padārthā janturahite bhūpradeśe yattyajyante sotsargasamitirucyate | etāḥ
<br/>pañca samitayo viditajīvasthānasya muneḥ prāṇipīḍāparihārābhyupāyā bhavanti |
<footnote>3|322 -- apadyatāṃ gatā sarvajanīnā mitabhāṣaṇā <roman>for</roman> anavadya0 ṇam <roman>D.</roman></footnote>
<pb n="80"/>
<br/>evaṃvidhasya ca karmāsravābhāvātsaṃvaro bhavati |
</p>
<p>nirjarāṃ lakṣayati -- <b>arjitasyeti |</b> pūrvasaṃpāditasya karmaṇastapodhyānajapādi-
<br/>bhirnirjaraṇaṃ kṣapaṇaṃ nirjaretyucyate | <b>keśollañcanādikaṃ tapa iti |</b> ulluñcanamu-
<br/>tpāṭanam | yadyapi tapobhyudayasādhanatvādabhyudayāṅgaṃ bhavati tathāpi tasya nirjarā-
<br/>ṅgatvamapīṣyate | ekasyānekakāryakāritve bādhakābhāvāt | yathāgnirekopi kledana-
<br/>bhasmāṅgārādiprayojano bhavati tadvat | <b>yatkarma tapobalāditi |</b> anudayāva-
<br/>sthasyāpi karmaṇa udayāvasthāṃ haṭhātsaṃpādayati tapasvī tapobalādeva |
</p>
<p>mokṣaṃ lakṣayati -- <b>mithyādarśaneti |</b> saṃvaro nirjarā ceti mokṣe hetu-
<br/>dvayam | tatra saṃvareṇa karmapudgalānāṃ jīvātmani praveśābhāvādabhinavaka
<br/>rmābhāvaḥ | saṃcitasya ca nirjarayā kṣapaṇam | evaṃ kṛtsnakarmavimokṣe mokṣaḥ
<br/>sidhyati | <b>tadanantaramiti |</b> kṛtsnakarmakṣayānantaramityarthaḥ | ālokā-
<pb n="81"/>
<br/>ntādityatrāṅabhividhyarthakaḥ | ūrdhvagamane hetucatuṣṭayaṃ darśayati -- <b>yatheti |
<br/>tasmin |</b> hastadaṇḍādisaṃyoge | <b>praṇidhānaṃ</b> yogaḥ | <b>tadabhāvepi |</b> muktā-
<br/>vasthāyāṃ praṇidhānābhāvepi | <b>apetamṛttikābandham |</b> jalakledaviśleṣṭamṛtti-
<br/>kāsaṃbandham | tena hyapagatagauravaṃ svābhāvikalaghutvenordhvaṃgacchati | <b>eraṇḍeti |</b>
<br/>bījakośabandhacchedāderaṇḍabījasyordhvaṃ gatirdṛśyata iti prasiddham | tadvanmanuṣyā-
<br/>dibhavaprāpakagatijātināmādisakalakarmabandhacchedānmuktasyordhvaṃ gatiravasīyate |
<br/><b>āviddheti |</b> kulālaprayogāpāditahastadaṇḍacakrasaṃyogenotpāditabhramaṇamāvi-
<br/>ddham | <b>gatasamasteti |</b> gatāḥ samastāḥ kleśāstadvāsanā ca yasyāta evānāvṛtaṃ
<br/>jñānaṃ yasyāta eva sukhaikatānasyātmano yatsvābhāvikamuparideśāvasthānaṃ sā
<br/>muktirityarthaḥ | atra kṛtsnakarmavimokṣaṇaṃ mokṣa iti pūrvamatameva yuktam |
<br/>mokṣaśabdārthānuguṇyāt | <b>uktānīti |</b> jīvājīvāsravabandhasaṃvaranirjaramokṣa-
<pb n="82"/>
<br/>rūpāṇi sapta tattvānītyarthaḥ | <b>saṃgrahe |</b>
</p>
<p><lg><l>vistareṇopadiṣṭānāmarthānāṃ tattvasiddhaye |</l>
<l>samāsenābhidhānaṃ yatsaṃgrahaṃ taṃ vidurbudhāḥ ||</l></lg>
<br/>ityuktalakṣaṇalakṣite |
</p>
<p><b>saptabhaṅginayākhyamiti |</b> saptānāmastitvanāstitvādīnāmekatra vastuni mitho
<br/>virodhasya yo bhaṅgo yugapadekatra sarveṣāṃ samuccayaḥ sosminnastīti saptabhaṅgī |
<br/>atha vā saptānāṃ sāṃkhyādyuktānāmastitvādyekāntānāṃ bhaṅgaḥ saptabhaṅgaḥ | sosminnasti
<br/>pratipādyatayā vidyata iti saptabhaṅgī | tādṛśo nayo yuktiḥ | saptabhaṅganaya iti
<br/>pāṭhe saptabhaṅge naya iti saptamīsamāsaḥ | saptabhaṅgīnayākhyamiti pāṭhe saptānāṃ
<br/>bhaṅgānāṃ syādastītyādīnāṃ prakāraviśeṣāṇāṃ samāhāraḥ saptabhaṅgī | tādṛśo
<br/>naya ityarthaḥ | <b>syādastīti |</b> syācchabdoyamanekāntadyotakaḥ kathaṃcidityarthako
<br/>nipātaḥ | yadi hi ghaṭāderastitvameva cetkulālavyāpāronarthakaḥ prasajyate |
<br/>evaṃ ghaṭādernāstitvameva cettathāpi kulālavyāpārasyānarthakyameva | asatsva-
<br/>bhāvasya hi vyāpārasahasreṇāpyastitvaṃ saṃpādayituṃ na śakyate śaśaśṛṅgā-
<br/>deriva | evaṃ vidyamānasyaiva vastunaḥ prāptyarthaṃ prayatno loke dṛśyate | yathā
<br/>nidāghe candanasya gharṣaṇe lepane ca sopi viphalaḥ syāt | vastunaḥ sattvameva
<br/>svabhāvaśceddhṛṣṭatvalisatvādinā prāpyena rūpeṇāpi candanasya pūrvaṃ sattvāt | asa-
<br/>ttvameva svabhāvaścetprāpyaṃ ghṛṣṭatvādirūpaṃ prayatnenāpi naiva prāpyeta | evamātapani-
<br/>vāraṇādyarthaṃ chatradhāraṇādiḥ prayatno dṛśyate sopi viphalaḥ syāt | vastunaḥ sattvameva
<br/>svabhāvaścedātapasya yatsaṃtāpātiśayajanakatvaṃ nivāraṇīyaṃ rūpaṃ tena rūpeṇa sadā
<br/>sattvātkṛtepi prayatne kiṃ syāt | asattvameva svabhāvaścetsaṃtāpātiśayajanakatvena
<br/>rūpeṇāpyasattvātkimarthaṃ prayatna iti | ato'gatyā sadānekarūpatvameva vastuna
<br/>āstheyam | anekarūpatve tu prāpyarūpasyāsattvepi tatrāsattvaikāntābhāvena yatnaḥ
<br/>saphalaḥ | evaṃ nivāraṇīyasya rūpasya sattvepi tatra sattvaikāntābhāvena nivāraṇārthaṃ
<br/>prayatnaḥ saphala iti | yadyapyekasminvṛkṣegrāvacchedena kapisaṃyogo na mūlāvacche-
<pb n="83"/>
<br/>deneti saṃyogasya sattvamasattvaṃ ca yugapadeva naiyāyikādibhirapi svīkriyate tathā-
<br/>pyavacchedakabhedena tat | jainaistu niravacchinnamapratihatameva sarvatra sattvamasattvaṃ ca
<br/>svīkriyata iti viśeṣaḥ | kiṃ ca kapisaṃyogasyāvacchedakaṃ vṛkṣāgraṃ kimavacchedena
<br/>vartate | mūlābhāvāvacchedena cetsa kimavacchedenetyanavasthāyāmantyāsiddhau sarvāsi-
<br/>ddherādyaḥ kapisaṃyoga eva niravacchinno naiyāyikairapi svīkāryaḥ syāditi |
</p>
<p>anye tu vyācakṣate -- sarvo hi ghaṭādiḥ padārthaḥ svakīyairdravyakṣetrakālabhāvairasti
<br/>parakīyairnāsti ca | yathā puṇyagrāme vasantaṛtau vidyamānaḥ pārthivaḥ śyāmo ghaṭo
<br/>dravyataḥ pārthivattvenāstyāpyatvena nāsti | kṣetrataḥ puṇyagrāmasthatvenāsti kāśyādi-
<br/>sthatvena nāsti | kālato vāsantikatvenāsti śaiśiratvena nāsti | bhāvataḥ
<br/>śyāmatvenāsti raktatvena nāsti | tathā ca svakīyairdravyādibhirastīti vidhikalpanayā
<br/>parakīyairdravyādibhirnāstīti niṣedhakalpanayā ca sarve padārthā bhāvābhāvātmakā
<br/>anaikāntikāḥ | ekānto niścayaḥ | sattvasyāsattvasya vā niścayo nāsti |
<br/>etādṛśā eva sarve padārthā ityartha iti |
</p>
<p>jainavyatiriktāḥ sarve ekāntavādinaḥ | te ca saptavidhāḥ | tatra satkārya-
<br/>vādinaḥ sāṃkhyāḥ (1) padārthānāṃ sarvadāstitvameveti vadanti | śūnyavā-
<br/>dino bauddhaviśeṣā mādhyamikāḥ (2) padārthānāṃ nāstitvamevetyāhuḥ | asa-
<br/>tkāryavādino naiyāyikādayaḥ (3) padārthānāmutpatteḥ pūrvamabhāva utpattyanantaraṃ
<br/>sattvaṃ tato nāśe punarabhāva iti kālabhedena padārthānāṃ sattvamasattvaṃ ca
<br/>manyante | jagato māyopādānakatvaṃ manyamānā māyāvedāntinaḥ (4) padārthā-
<br/>nāmanirvācyatvamācakṣate | yato māyikaṃ mṛgajalādi pratītikālepi nāstīti
<br/>paścādbādhyate | ataḥ padārthānāṃ sattvakāla eva vastuto'sattvam | astitvanā-
<br/>stitvayormitho viruddhayoryugapadvācā vaktumaśakyatvenānirvācyā eva padārthā iti
<br/>tadabhiprāyaḥ | kecinmāyāvedāntina (5) eva sāṃkhyoktaṃ padārthānāṃ sattvaṃ svīku-
<br/>rvanto māyikatvenānirvācyatvaṃ pratipedire | anye ca māyāvedāntinaḥ (6) śūnya-
<br/>vādyuktaṃ padārthānāṃ nāstitvaṃ svīkurvanto māyikatvenānirvācyatvaṃ bruvate | apare
<br/>ca māyāvedāntino (7) naiyāyikādyuktaṃ padārthānāṃ kālabhedena sattvamasattvaṃ
<br/>ca svīkurvanto māyikatvenānirvācyatvamaṅgīkurvate | ekāntavādinaścaite sāṃkhyā-
<br/>dayaḥ sapta ghaṭādipadārthānāṃ svarūpapradarśanakāle svasvamatānusāreṇa ghaṭosti
<br/>ghaṭo nāstītyevaṃ pratipādayanti | jaināstu tattaduktamaṅgīkṛtya kevalaṃ tatra syātpa-
<br/>daprakṣepaṃ kurvanti | yathā sāṃkhyairghaṭostītyuktestīti satyameva paraṃ tu na niścitaṃ
<br/>tatsvarūpam | ataḥ syādastīti vaktavyamiti |
</p>
<pb n="84"/>
<p><b>tadvidhāneti |</b> ghaṭādipadārthānāṃ vidhirūpeṇa pratipādanecchāyāmastīti prayogo
<br/>bhavati | niṣedharūpeṇa pratipādanecchāyāṃ nāstīti prayogo bhavati | evaṃ sarvatrohyam |
<br/><b>samudāyaḥ |</b> asti nāstīti rūpadvayasamudāyaḥ | <b>aśaktitaḥ |</b> astitvanāstitvayo-
<br/>rviruddhayoryugapadvaktumaśakyatvāt | <b>tiṅantapratirūpakaḥ |</b> varṇānupūrvyā kriyāpada-
<br/>sadṛśaḥ | <b>vākyeṣviti |</b> arthayogitvātsārthakatvāt | gamyaṃ vidheyam | syādastī-
<br/>tyādivākyeṣu tiṅantapratirūpakaḥ syādityayaṃ nipātaḥ sārthakatvādanekāntadyotakaḥ
<br/>sanvidheyasyāstītyāderviśeṣaṇaṃ bhavati | syādityasyaikāntārthakatve tu tasya sārtha-
<br/>katvaṃ na syādityarthaḥ | tadāha -- <b>yadīti | syādvāda iti |</b> kimā kiṃśabdena
<br/>vṛttaṃ niṣpannaṃ kathamityavyayam | tasya cidvidheścidityanena yogātkathaṃciditi
<br/>bhavati | kathaṃcidastītyukte sarvathaikāntasyāstītyādiniścayasya tyāgādayaṃ syādvādaḥ
<br/>sidhyati | ayaṃ ca syādvādaḥ pūrvoktasaptabhaṅginayāpekṣayā idaṃ heyamidamādeyamiti
<br/>bhedāya kalpate | vastuno niścitasvarūpatve tu tasya heyatvamādeyatvaṃ ca na saṃbhava-
<footnote>3|388 -- aheya <roman>for</roman> ādeya <roman>D.</roman></footnote>
<pb n="85"/>
<br/>tītyarthaḥ | tadevāha -- <b>yadi vastviti |</b> idamanupadamevopapāditam | <b>prāptā-
<br/>prāpaṇīyatvāditi |</b> aprāptaṃ hi vastu pravṛttyādiprayatnena prāpaṇīyaṃ bhavati |
<br/>na tu pūrvameva prāptam | tathā hātuṃ yogyasya hānaṃ saṃbhavati na tvaheyasya | <b>samasti |</b>
<br/>saṃbhavati | <b>virodhācceti |</b> ghaṭo nāstītyapi prayogo nopapadyata iti śeṣaḥ |
<br/><b>sanneva |</b> satsvarūpa eva |
</p>
<p><b>anekāntātmakamiti |</b> yato ghaṭādirarthaḥ sarvasaṃvidāmastināstītyā-
<br/>disarvajñānānāṃ gocaro viṣayo bhavati tato ghaṭādi vastvanekāntātmakaṃ sidhyati |
<br/>ekāntasvarūpatve tu tādṛśasyaikasyaiva jñānasya viṣayaḥ syānna sarvavidhasya jñānasya |
<br/>ghaṭādirartho hyastītyādīnāṃ pūrvoktānāṃ saptavidhajñānānāṃ viṣayo bhavati |
<br/>tatrānekāntātmakasya ghaṭādyarthasya satsvarūpamekadeśaḥ | asatsvarūpamekade-
<br/>śāntaram | ghaṭostītyeko nayaḥ | nāstītyaparaḥ | nayo nītirnyāya iti paryāyāḥ |
<br/>nīyate paricchidyata ekadeśaviśiṣṭorthoneneti nayaḥ | devasūripādairapyuktam --
<pb n="86"/>
<br/>nīyate yena śrutākhyapramāṇaviṣayīkṛtasyārthasyāṃśatastaditarāṃśaudāsīnyataḥ sa prati-
<br/>patturabhiprāyaviśeṣo naya iti | ghaṭostyeveti durnayaḥ | durnayatvaṃ cāsya mithyārū-
<br/>patvāt | nāstitvarūpasya satopi dharmāntarasyaivakāreṇa nihnavānmithyārūpatvam |
<br/>ghaṭostīti nayaḥ | na cāsya durnayatvam | nāstitvādidharmāntareṣu gajanimī-
<br/>likāvalambanenaudāsīnyāṅgīkārāt | nāpi pramāṇatvam | syācchabdāprayogeṇa
<br/>dharmāntarāṇāmasūcanāt | syādastīti tu pramāṇavākyam | evaṃ syānnāstītyā-
<br/>dyapi | śrutavartmani pramāṇamārge ekaniṣṭhānāṃ pramāṇapratipannārthaikadeśaparāmarśasva-
<br/>rūpāṇāmanekeṣāṃ nyāyānāṃ pravṛttau satyāṃ saṃpūrṇasya sakalasvarūpaviśiṣṭasyārthasya
<br/>niścāyakaṃ syādastītyādyuktaṃ ghaṭādi vastu pramāṇasiddhamucyate | yathā viśakalitānāṃ
<br/>muktāmaṇīnāmekasūtrānusyūtānāṃ hāravyapadeśa evaṃ pṛthagabhisaṃdhīnāmanekeṣāṃ
<br/>nayānāṃ syādvādalakṣaṇaikasūtraprotānāṃ śrutākhyapramāṇavyapadeśa iti bodhyam |
<br/><b>anyonyeti |</b> pravādā darśanāni | yathānyāni sāṃkhyādidarśanāni matsaragra-
<br/>stāni | kutaḥ | anyonyapakṣapratipakṣabhāvāt | sāṃkhyasya hi satkāryamiti pakṣaḥ |
<br/>sa evāsatkāryavādino naiyāyikasya pratipakṣaḥ | mitho virodhādityarthaḥ | tathā-
<br/>rhato jinasya samayaḥ siddhānto na pakṣapātī | matsarābhāvāt | tatra hetugarbhaṃ
<br/>viśeṣaṇaṃ nayānaśeṣānaviśeṣamicchanniti | anekāntavādasya sarvanayātmakatvāt |
<br/>yathā samīcīnaṃ madhyasthaṃ nyāyanirṇetāramāsādya parasparaṃ vivadamānā api vādino
<br/>vivādādviramante tathā mitho viruddhā api nayāstvatsiddhāntamupetya syācchabda-
<br/>prayogopaśamitavirodhāḥ santaḥ parasparaṃ suhṛdbhāvenāvatiṣṭhante | tathā cārhatsamaye
<br/>na kvāpi pakṣapāta iti tātparyam |
</p>
<p><b>balabhogeti |</b> taduktamanyatrāpi --
</p>
<p><lg><l>antarāyā dānalābhavīryabhogopabhogagāḥ |</l>
<pb n="87"/>
<l>hiṃsā ratyaratī bhītirjugupsā śoka eva ca ||</l></lg>
</p>
<p><lg><l>kāmo mithyātvamajñānaṃ nidrā cāviratistathā |</l>
<l>rāgo dveṣaśca no doṣāsteṣāmaṣṭādaśāpyamī ||</l></lg> iti |
<br/>eteṣṭādaśa doṣā yasya na santi sa jino devo guruḥ samyaktattvajñā-
<br/>nopadeśaka ityarthaḥ | <b>jñāneti |</b> saṃmoharahitaṃ jñānaṃ samyagjñānam | arhadupadi-
<br/>ṣṭerthe viśvāsaḥ samyagdarśanam | cāritraṃ pāpakarmabhyo viratiḥ | jagati sarvatattvānāṃ
<br/>moharahitaṃ jñānaṃ jinoktau viśvāsaḥ pāpakarmabhyo viratiścetyetānyapavargasya mokṣasya
<br/>vartanī mārga ityarthaḥ | <b>syādvādasyeti |</b> vastunonekarūpatvaṃ pūrvoktaprakāreṇa
<br/>pratyakṣamanubhūyata eva | upāditsājihāsoddeśena pravṛttinivṛttidarśanālliṅgādvastu-
<br/>nonekarūpatvamanumānenāpi sidhyatītyarthaḥ | <b>nityānityeti |</b> yathā sattvāsattva-
<br/>viṣaye syādvāda uktastathā nityatvānityatvādiviṣayepi | yathā jīvādayorthāḥ
<br/>syānnityāḥ syādanityāḥ syānnityānityāḥ syādavācyāḥ syānnityā avācyāḥ
<br/>syādanityā avācyāḥ syānnityānityā avācyā iti | <b>naveti |</b> jīvājīva-
<br/>puṇyapāpāsravasaṃvarabandhanirjaramuktirūpāṇi tattvāni nava | eteṣu puṇyasya saṃvare-
<br/>ntarbhāve pāpasya cāsraventarbhāve sapta tattvāni bhavanti | eteṣāṃ tattvānāṃ śraddhā-
<br/>pūrvakena moharahitena samyagjñānena cāritrayogyatā saṃpadyate | taduktam --
</p>
<p><lg><l>etāni tatra tattvāni yaḥ śraddhatte sthirāśayaḥ |</l>
<l>samyaktvajñānayogena tasya cāritrayogyatā ||</l></lg> iti |
<footnote>3|416 -- tamaḥ <roman>for</roman> bhīḥ <roman>D.</roman></footnote>
<pb n="88"/>
<br/>tasyāṃ ca satyāṃ pāpakarmabhyo viratau mokṣaḥ saṃpadyate | <b>labdheti |</b> jñānaṃ
<br/>darśanaṃ vīryaṃ sukhaṃ cetyanantacatuṣkaṃ pāpakarmavirāmādyena labdhamata eva ca yo-
<br/>nena lokasaṃbaddhenākāśena gūḍho dṛḍhasaṃbaddho na bhavati tādṛśasyātmanoṣṭakarma-
<br/>kṣayāduparyalokākāśe gacchato yā vyāvṛttiśūnyatā jāyate saiva muktiḥ | <b>sara-
<br/>joharaṇā iti |</b> rajo hriyateneneti rajoharaṇaṃ picchikā saṃmārjanīviśeṣaḥ |
<br/>tena sahitāḥ | luñcitā utpāṭitā mūrdhajāḥ keśā yaistādṛśāḥ śvetāmbarāḥ | ete
<br/>ca na raktāmbarā nāpi digambarāḥ | digambarānāha -- <b>luñcitā iti |</b> pāṇi-
<br/>pātrāḥ | pāṇau pātraṃ pāṇireva vā pātraṃ yeṣāṃ tādṛśāḥ | annadāturgṛha ūrdhvāśina
<br/>ete jainasādhavaḥ | <b>bhuṅkta iti |</b> kevalī pūrvoktakevalajñānavānbhojanarahitaḥ |
<br/>kiṃ cāsmindigambaramate strīṇāṃ mokṣo nāsti | tāsāṃ tu puṃjanmagrahaṇottaraṃ
<br/>mokṣa iti ||
</p>
<p>|| iti sarvadarśanasaṃgrahavyākhyāyāṃ darśanāṅkurābhidhāyāṃ jainadarśanaṃ samāptam ||
</p>
<pb n="89"/>
<p><b>vikalpa iti |</b> yatra samuccayo na saṃbhavati tatra vikalpaḥ kriyate | yathodite
<br/>juhoti anudite juhotīti | atrādyena vākyena sūryodayottaraṃ homo vidhīyate |
<br/>dvitīyena tu sūryodayātprāk | uditānuditahomayośca yugapadasaṃbhavena samuccayā-
<br/>saṃbhavādvikalpaḥ kenacidudite kenacidanudita iti | tadvadatra kuto netyarthaḥ |
<br/><b>kriyā hīti |</b> yatsādhyaṃ tatkartrādibhedena prakāradvayena sādhayituṃ śakyata iti
<br/>tatra vikalpostu nāma | yattu siddhaṃ tattadanyatareṇaikenaiva prakāreṇa siddhamiti na
<br/>kathamapi siddhavastuni vikalpaḥ saṃbhavatītyarthaḥ | <b>dravyātmaneti |</b> mṛd dravyam |
<br/>mṛtpiṇḍaḥ kapālaṃ ghaṭa iti paryāyāḥ | tatra mṛtpiṇḍāvasthāyāṃ mṛdrūpeṇa dravyātmanā
<br/>sattvaṃ kapālādiparyāyarūpeṇāsattvam | evaṃ kapālāvasthāyāṃ mṛdrūpeṇa sattvaṃ mṛtpi-
<br/>ṇḍaghaṭādirūpeṇāsattvaṃ bodhyam | <b>pratiyogibhedeneti |</b> yathā tryaṇukaṃ dvyaṇukā-
<br/>pekṣayā mahat caturaṇukāpekṣayā cālpamiti dvyaṇukacaturaṇukarūpapratiyogibheda
<br/>ityāśayaḥ | evaṃ ca viruddhayorekatra samāveśaḥ kartṛbhedena deśabhedenāvasthābhedena
<br/>kālabhedena pratiyogibhedena vā bhavatu | paraṃ tūpādhirāhityena svabhāvata eva viru-
<pb n="90"/>
<br/>ddhayorekatra samāveśo jainābhimato na saṃbhavatīti bhāvaḥ | <b>sarvamanekānta-
<br/>miti |</b> anekāntamaniścitasvarūpam | saptabhaṅginayo yadi niścitasvarūpastadā
<br/>sarvamanekāntamiti pratijñāvirodhaḥ | saptabhaṅginayasyāpi sarvāntargatatvāt | yadi
<br/>saptabhaṅginayopyaniścitasvarūpastarhi svayamaniścitasvarūpeṇāta evāpramāṇabhūtena
<br/>saptabhaṅginayena kathamanyeṣāṃ sarvavastūnāmaniścitasvarūpatvaṃ sidhyet | seyamubha-
<br/>yataḥpāśā rajjuḥ | ubhayataḥ pāśau yasyāstathābhūtetyarthaḥ | kvacidubhayataḥspāśeti
<br/>pāṭhaḥ | spaśadhātorbhāve ghañ | spāśo bandhanam | <b>api ceti |</b> jīvājīvapuṇya-
<br/>pāpāsravasaṃvaranirjarabandhamokṣarūpāṇi nava tattvāni | eteṣu puṇyasya saṃsrave pāpa-
<br/>sya cāsraventarbhāvaṃ kurvatāṃ mate sapta tattvāni | etatprameyam | etannirdhāraṇasādhanaṃ
<br/>pramāṇam | nirdhārayitā pramātā | nirdhāraṇaṃ phalam | nirdhāraṇaṃ niścayātmakaṃ
<br/>jñānam | eteṣāṃ prameyapramāṇapramātṛphalānāṃ niścitasvarūpatve sarvamanekāntamiti
<br/>pratijñāvirodhaḥ | aniścitasvarūpatve tu kimetaiḥ kṛtaṃ syāt | nirdhāraṇasya cāni-
<br/>ścitasvarūpatve svarūpahānireva | <b>tīrthakaratvam |</b> śāstrapravartakatvam | <b>yoga-
<br/>balāditi |</b> yogī hi svayogasāmarthyena yugapadanekāni śarīrāṇi dhārayati |
<br/>tādṛśaśarīrāṇāṃ samūhaḥ kāyavyūha ityucyate | tatra jīvasya vibhutve mitho
<br/>viyukteṣvapyanekeṣu śarīreṣvekasya jīvasya saṃbandhaḥ saṃbhavati | jīvasya śarīrapa-
<br/>rimāṇatve tu śarīrādbahiḥ saṃbandhābhāvenaikasminkāya ekaṃ jīvaśakalamaparamapara-
<br/>treti jīvavicchedaḥ syāt | dūṣaṇāntaramāha -- <b>manujeti | prācīneti |</b> pipī-
<br/>likāśarīre praveśātprāggajāvasthāyāṃ yādṛśaśarīrākāreṇa saṃniveśovayavaracanā-
<br/>viśeṣastādṛśākārasya jīvasya pipīlikāśarīre praveśāsaṃbhavena pūrvākārasya
<pb n="91"/>
<br/>vināśaḥ kalpanīyaḥ syāt | <b>prapeti |</b> prapā pānīyaśālā | devānāṃ rājñāṃ ca
<br/>gṛhaṃ prāsāda ityucyate | yathā prapādyāśrayānurodhena dīpaprabhāvayavānāṃ saṃkoca-
<br/>vikāsau bhavatastathā jīvāvayavānāmapīti kṛtsnagajaśarīre jīvasya vyāptiḥ
<br/>pipīlikāśarīre praveśaśca siddha ityāśayaḥ | <b>anityatvaprāptāviti |</b> yadyapi
<br/>manuṣyaśarīragato jīvastaddehāvasāne mataṃgajaśarīraprāptau vikasitāvayavaḥ sa eva
<br/>pipīlikāśarīraprāptau saṃkucitāvayava ityeka eva jīvastathāpi saṃkocavikāsā-
<br/>nāmutpattivināśavyāptatvena kadācidutpattirvināśaśca tasyāvaśyaka iti yadotpa-
<br/>ttistadā akṛtābhyāgamaḥ syāt | utpattyavyavahitānantarabhāvinoḥ sukhaduḥkhayoḥ
<br/>kāraṇasya puṇyapāpākhyasya karmaṇaḥ pūrvamakṛtatvāt | utpattyanantaraṃ karmācaraṇā-
<br/>tprāk sukhaṃ duḥkhaṃ vā naivopabhujyata iti tvanubhavaviruddham | kiṃ ca karmācaraṇamapi
<br/>manovṛttyanurodhena sukhadaṃ duḥkhadaṃ vā bhavatyeva | evaṃ yadā jīvasya vināśaḥ
<br/>syāttadā kṛtapraṇāśaḥ syāt | vināśottaraṃ bhokturabhāvena vināśātprākkṛtasya
<br/>karmaṇaḥ phalopabhogābhāvepi nāśasyāṅgīkartavyatvāt | vināśakālenupabhuktaṃ
<br/>karma naivāvaśiṣyata ityatra tu pramāṇābhāvaḥ | <b>anyatrāpi |</b> vedāprāmāṇyeśvarā-
<br/>naṅgīkārādiviṣayeṣvapi | akṛto'nādisiddho vedaścenna pramāṇaṃ tarhi tvadabhima-
<br/>torhanmunipraṇītaḥ kṛtaka āgamaḥ kathaṃ pramāṇaṃ bhavet | vedo hyapauruṣeya iti
<br/>puruṣasvātantryābhāvena nirastasamastadoṣāśaṅkaḥ svata eva pramāṇamiti tasya
<br/>prāmāṇyaṃ na kenāpyapahnotuṃ śakyam | tatprāmāṇye ca yato vā imāni bhūtāni
<br/>jāyante (tai. 3 | 1 | 1) dyāvābhūmī janayandeva ekaḥ (śve. 3 | 3) ityā-
<br/>diśrutisiddha īśvaropyanapalapanīya eveti | tathā ca yathā pradhāne malle nipatite
<br/>taditare bāhuyuddhaṃ kartuṃ saṃmukhā api na bhavanti tathā jaināṅgīkṛtaṃ jīvasvarūpaṃ pradhā-
<br/>namallasthānīyaṃ dūṣitaṃ cejjīvānuṣaṅgiṇāmitareṣāṃ padārthānāṃ svarūpamapi jainakalpitaṃ
<br/>dūṣitaprāyameva bhavati | <b>naikasminniti |</b> jainamataṃ nopapadyate | ekasminvastunya-
<pb n="92"/>
<br/>stitvanāstitvāderviruddhasya cchāyātapavadyugapadasaṃbhavāditi tatsūtrārthaḥ | <b>rāmānuje-
<br/>neti |</b> yadyapi śaṃkarācāryādibhirapyetatsūtraṃ jainamatanirākaraṇaparatvenaiva vyākṛtaṃ
<br/>tathāpyatra rāmānujadarśanasya prastūyamānatvādrāmānujenetyuktam |
</p>
<p><b>cidaciditi |</b> cijjīvo bhoktā | acijjaḍapadārthajātaṃ bhogyam | īśvaraśca
<br/>tayorantaryāmī bhūtvā niyāmako bhavati | etattattvatrayaṃ mitho bhinnaṃ mithaḥ saṃbaddhaṃ
<br/>ca pāramārthikam | <b>haririti |</b> harirīśvara iti proktaḥ | jīvaściditi proktaḥ |
<br/>dṛśyaṃ tu sarvametadaciditi proktam | punariti tvarthe |
</p>
<p><b>apare |</b> māyāvādinaḥ śaṃkarācāryamatānusāriṇaḥ | cidacidīśvararūpaṃ
<br/>tattvatrayavibhāgaṃ na sahante ityatrānvayaḥ | māyāvādino hīṣadapi dvaitaṃ na
<br/>sahante | aśeṣāḥ kṛtsnā ye viśeṣā hrasvatvadīrghatvādayaḥ śabdasparśādayo
<br/>nityatvajñātṛtvādayaścedamīdṛśamiti vyavahāraprayojakāḥ sarve eva teṣāṃ pratyanīkaṃ
<br/>śatrubhūtaṃ sakalaviśeṣarahitaṃ cinmātraṃ svayaṃprakāśajñānamātrasvarūpaṃ brahmaikameva
<br/>paramārthaḥ | tacca brahma nityamavināśi śuddhaṃ nirmalaṃ buddhamajaḍaṃ muktaṃ prapañcarahitam |
<br/>etādṛśasvarūpamapi jīvarūpeṇa badhyate | nanu jīvo baddho bhavatu brahma tu kathaṃ
<br/>badhyate jīvabrahmaṇorbhedādityāśaṅkya hetugarbhaṃ viśeṣaṇamāha -- <b>tattvamasītyā-
<br/>dīti |</b> tattvamasītiśrutau jīvabrahmaṇoḥ sāmānādhikaraṇyanirdeśādbrahmaṇo jīvena
<br/>sahaikyamavagamyata iti brahmaiva badhyata ityucyate | aikyasākṣātkāre tu tadeva mukta-
<br/>mityucyate | tādṛśabrahmātiriktaḥ sarvopyayaṃ prapañco brahmaṇyavidyayā parikalpitaḥ
<br/>yasminprapañce nānāvidhā bhoktāro jīvāstathā śabdasparśādaya ākāśavāyvādayaśca
<br/>bhogyārthā mitho bhinnā bhāsante | <b>sadeveti |</b> he somyedaṃ dṛśyamānaṃ jagadagre
<footnote>4|36 -- cita ityuktā jīvāḥ <roman>for</roman> ciditi prokto jīvaḥ <roman>D.</roman></footnote>
<pb n="93"/>
<br/>sṛṣṭeḥ purā sadrūpamevāsīt tathaikamevādvitīyamāsīdityarthaḥ | anena brahmaṇo nirvi-
<br/>śeṣatvaṃ sidhyati | saviśeṣatve tena viśeṣeṇa brahmaṇaḥ sadvitīyatvāpatteḥ | <b>tara-
<br/>tīti |</b> śoko manastāpaḥ | tarati atikrāmati | ātmavidadvitīyātmasākṣā-
<br/>tkārī kṛtārtho bhavatītyarthaḥ | <b>mṛtyoriti |</b> ya ihādvitīye brahmaṇi bhedamiva
<br/>paśyati sa mṛtyormaraṇātpunarmṛtyuṃ maraṇaṃ prāpnoti | janmādidvāreṇetyarthaḥ | tathā
<br/>cāyamakhilo bhedo mithyābhūta evājñānena kalpitaḥ | idaṃ ca jaganmūlabhūtama-
<br/>jñānamanādi bhāvarūpaṃ na tu jñānābhāvarūpam | bhāvarūpatvena pratīyamānasya jaga-
<br/>tosyābhāvopādānakatvāsaṃbhavāt | idameva bhāvarūpamajñānamavidyāśabdenocyate |
</p>
<p><b>na caitaditi |</b> etadahamajño māmanyaṃ ca na jānāmīti pratyakṣaṃ na māyāvādya-
<br/>bhimatabhāvarūpājñānaviṣayakam | kiṃ tu jñānābhāvaviṣayakamiti nāśaṅkanīya-
<br/>mityarthaḥ | <b>ko hyevamiti |</b> prābhākarā bhaṭṭāśca mīmāṃsakaviśeṣāḥ | prābhākara-
<br/>matameva gurumatamityabhidhīyate | bhaṭṭaḥ kumārilabhaṭṭastutātabhaṭṭaśca | prabhākarasya
<br/>guruśabdavācatva itthamākhyāyikā śrūyate -- kadācidayaṃ prabhākaro guroḥ sakā-
<br/>śādadhyayanasamaye -- ‘atra tunoktaṃ tatrāpinoktamataḥ paunaruktyam’ iti paṅktyarthāna-
<br/>vabodhavyagramānase gurau svayaṃ pratibhayā tadarthamavabudhya guroḥ parokṣaṃ tādṛśapaṅktau --
<br/>atra tunā uktam | tatra apinā uktam ityākārakapadacchedacihnaṃ kṛtavān |
<br/>tunā -- tuśabdena | apinā -- apiśabdena | tadālokya cakitacetā guruḥ prabhākarasyedaṃ
<br/>kṛtyamiti śiṣyāntarebhyovagatya tvameva guruḥ iti prabhākaramīritavāniti |
<br/>ahamajña iti pratyakṣaṃ jñānābhāvaviṣayakamiti yaducyate tatprābhākaramatena bhaṭṭamatena
<pb n="94"/>
<br/>vetyarthaḥ | <b>svarūpeti |</b> ghaṭapaṭādyakhilaṃ vastujātaṃ pratyekaṃ rūpadvayātmakam | svakīyena
<br/>rūpeṇa sadātmakaṃ parakīyeṇa rūpeṇāsadātmakam | tathā ca kadācittatsadrūpeṇa jñāya-
<br/>te kadācidasadrūpeṇa | sadrūpeṇa jñānakālepyasadrūpaṃ vartata eva | evamasadrūpeṇa jñānakā-
<br/>lepi sadrūpaṃ vartata eva | yathā āmrādiphale rūparasagandhasparśādayaḥ sadā vartanta eva |
<br/>jñānaṃ tu tasya kadācidrūpavaiśiṣṭyena kadācidrasavaiśiṣṭyenetyādi bodhyam | <b>bhāvā-
<br/>ntaramiti |</b> bhāvo ghaṭādiḥ padārthaḥ | anyo bhāvo bhāvāntaram | tadeva ca
<br/>kayācidvyapekṣayā tadīyāsadrūpapratipipādayiṣayā abhāvaśabdena vyavahriyate | na
<br/>tvabhāvo nāma bhāvāntarādatiriktaḥ kaścana padārthaḥ | tasya nirūpayitumaśa-
<br/>kyatvāt | bhūtale ghaṭātyantābhāvaḥ kevalabhūtalasvarūpaḥ | ghaṭaprāgabhāvo mṛdeva |
<br/>ghaṭadhvaṃsaśca kharparameva | ghaṭabhedaśca paṭādireva | atra ca bhūtalamṛtkharparapaṭādīnāṃ
<br/>yadasadrūpaṃ tadeva tattadabhāvaśabdena vyavahriyate | bhūtalādi parakīyeṇa rūpeṇā-
<br/>sadātmakamityuktam | tacca dvividham | pararūpeṇa paraviśiṣṭarūpeṇa ca | ādyaṃ
<br/>bhūtalaṃ na ghaṭa iti vyavahriyate | etacca yāvadāśrayasthāyi | dvitīyaṃ ca bhūtale na
<br/>ghaṭa iti vyavahriyate | sadrūpamasadrūpaṃ ceti dvividhamapi rūpaṃ pratyekaṃ punaḥ kiṃci-
<br/>nnityaṃ kiṃcidanityamiti dvividham | nityaṃ cātra yāvadāśrayasthāyi na tu kadā-
<br/>pyavināśi | <b>anabhyupagamāditi |</b> prābhākarā hyabhāvaṃ padārthāntaratvena nāṅgī-
<br/>kurbanti | <b>na dvitīya iti |</b> bhaṭṭamate yadyapyabhāvaḥ padārthāntaraṃ vartate tathā-
<br/>pyahamajña iti pratyakṣaṃ na jñānābhāvaviṣayakam | jñānaṃ yadi pratyakṣapramāṇena
<br/>gṛhyeta tarhi tadabhāvaḥ pratyakṣaviṣayaḥ syāt | na cāhaṃ jānāmītyanuvyavasāyā-
<br/>tmakāntarapratyakṣaviṣayatvaṃ jñānasya saṃbhavatīti naiyāyikamataṃ yuktamiti vācyam |
<br/>tathā sati tādṛśānuvyavasāyātmakaṃ jñānamapyanyenānuvyavasāyāntareṇa grāhyaṃ
<br/>tadapyanyena grāhyamityanavasthāpātāt | ataḥ svaprakāśatvameva tasya yuktaṃ dīpa-
<br/>vat | na hi dīpo dīpāntareṇa prakāśyate | ato jñānamatīndriyameveti bhaṭṭaiḥ
<br/>siddhāntitam | tataśca pratyakṣayogyārthasya yo'bhāvastasya pratyakṣatvepi pratyakṣā-
<footnote>4|58 -- bhāvāntaram <roman>for</roman> bhāvāntarāt <roman>A. B. C.</roman></footnote>
<pb n="95"/>
<br/>yogyasya jñānāderyo'bhāvastasyāpratyakṣatvamevetyahamajña iti pratyakṣaviṣayaṃ bhāva-
<br/>rūpamajñānaṃ svīkāryameva | <b>ṣaṣṭheti |</b> abhāvasyānupalabdhirūpaṣaṣṭhapramāṇaviṣaya-
<br/>tvāt | anupalabdhipramāṇasya pratyakṣapramāṇentarbhāva iti pakṣepyāha -- <b>jñāna-
<br/>syeti | pratyakṣābhāvavādī kaścit |</b> abhāvaḥ pratyakṣo bhavatīti bruvāṇo
<br/>naiyāyikādiḥ | nanvanuvyavasāyasyāpyanuvyavasāyāntareṇa grāhyatvaṃ syāditi cetpratha-
<br/>monuvyavasāyo dvitīyenānuvyavasāyena gṛhyate dvitīyastṛtīyenetyevaṃ yāvadanu-
<br/>bhavaṃ svīkāryatvāt | anavasthā tu na | carameṇānuvyavasāyena svayamajñātenāpi
<br/>vastusataiva svaprāgvartyanuvyavasāyasya grahaṇāt | tathā ca paragatasya jñānamātrasya
<br/>svagatasya ca nirvikalpakasyātīndriyatvepi svagatasya savikalpakasya jñānasya
<br/>pratyakṣaviṣayatvamastyevetyahamajña iti pratyakṣaṃ jñānābhāvaviṣayakamiti vaktuṃ śakyata
<br/>ityāśayaḥ | <b>ahamajña iti |</b> ahamajña ityasya hi tava rāmānujasya mate jñānā-
<br/>bhāvavānahamityarthaḥ | asminnanubhave jñānābhāvādhikaraṇatvenāhamarthasyātmano jñānaṃ
<br/>vidyate na vā | tathā tatraivānubhave jñānābhāvapratiyogitvena jñānasya jñānaṃ vidyate
<br/>na vā | ādye jñānasya sattvena tadānīṃ jñānābhāva eva nāstīti dūre tasyānubhavaḥ |
<br/>dvitīye vidyamānasyāpi jñānābhāvasyānubhavo na saṃbhavati | abhāvajñānaṃ pratya-
<br/>bhāvādhikaraṇajñānasyābhāvapratiyogijñānasya ca kāraṇatvāt | bhāvarūpasyājñānasya
<br/>tu na jñānena saha virodha iti māyāvādināmāśayaḥ |
</p>
<p><b>gaganaromantheti |</b> carvitasyāpakṛṣya punaryaccarvaṇaṃ paśvādibhiḥ kriyate sa roma-
<br/>nthaḥ | sa tu tṛṇādereva saṃbhavati na tu gaganasya | amūrtatvāt | māyāvādyuktaṃ gaganaro-
<br/>manthavadatyantāsaṃbhavītyarthaḥ | <b>samānayogakṣematvāditi |</b> tulyatvādityarthaḥ |
<br/><b>viṣayatveneti |</b> māyāvādinomate hyātmasvarūpaṃ yajjñānaṃ sa evājñānasya viṣayaḥ |
<footnote>4|69 -- avyāvartakatayā <roman>for</roman> vyāvartakatayā <roman>D.</roman></footnote>
<pb n="96"/>
<br/>ajñānāśrayaścātmaiva | sa eva cājñānasya vyāvartakaḥ | ahamajña ityevamajñānapratīti-
<br/>kāle tasya jñānasvarūpasyātmanaḥ pratītirasti na vā | ādye'jñānavyāvartakasyātmasva-
<br/>rūpajñānasya sattvena tadānīmajñānasya naiva sthitiḥ saṃbhavati | ātmasvarūpajñānani-
<br/>vartyatvādajñānasya | dvitīye'jñānaviṣayasyājñānāśrayasya ca jñānābhāvenājñānasya
<br/>pratītirna syāt | vyāvartakasyaivātrājñānaviṣayatvādajñānāśrayatvācca | <b>atheti |</b>
<br/>ātmapratītirhi dvidhā sphuṭā asphuṭā ca | tatra sphuṭāyā evājñānavyāvartakatvam |
<br/>ahamajña ityādyajñānapratītikāle tvajñānasya viṣayatayāśrayatayā ca yātma-
<br/>pratītirasti sā na sphuṭeti nājñānaṃ vyāvartayatīti śaṅkāśayaḥ | <b>jñānābhā-
<br/>vepīti |</b> jñānābhāvepyadhikaraṇapratiyoginorviśadasvarūpāvabhāsa eva virodhī
<br/>nāviśadasvarūpāvabhāsa iti tulyameva sarvaṃ kevalamabhiniveśaṃ varjayitvā | abhi-
<br/>niveśa āgrahaḥ | pakṣapāta iti yāvat | māyāvādināṃ yo bhāvarūpājñāne
<br/>pakṣapātaḥ sosmākaṃ nāsti | ata itarāṃśataulyepi na vādavicchittiḥ |
</p>
<p><b>vivādāspadamiti |</b> sādhyavattvena vādagrastamityarthaḥ | pramāṇajñānamiti
<br/>pakṣanirdeśaḥ | jñānamityukte brahmasvarūpajñānasya vastvantarapūrvakatvābhāvāttadvyāvṛttyarthaṃ
<br/>pramāṇajñānamityuktam | svaprāgabhāvetyādiḥ sādhyanirdeśaḥ | svaprāgabhāvavyatiriktaṃ
<br/>svaviṣayāvaraṇabhūtaṃ svanivartyaṃ svadeśagataṃ ca yadvastvantaraṃ tatpūrvakamityarthaḥ |
<br/>svaviṣayāvaraṇabhūtam | svasya pramāṇajñānasya viṣayabhūtaṃ yadbrahmādi tatsvarūpatiraskā-
<pb n="97"/>
<br/>rakam | svadeśagatam | svasya pramāṇajñānasya yo deśa āśraya ātmā tanniṣṭham |
<br/>svasya pramāṇajñānasya yaḥ prāgabhāvastadvyāvṛttyarthaṃ svaprāgabhāvavyatirikteti | bhayādi-
<br/>vyāvṛttyarthaṃ svaviṣayāvaraṇeti | dharmādharmavyāvṛttyarthaṃ svanivartyeti | tayorjñāna-
<br/>viṣayāvaraṇatvaṃ tu kutracidyojanīyam | vedyagato yo vittyabhivyaktiprāgabhāva-
<br/>stadvyāvṛttyarthaṃ svadeśagateti | vyavadhānabhūtabhittyādi tu na svanivartyaṃ nāpi
<br/>svadeśagatam | etādṛśaṃ ca bhāvarūpamajñānameva sidhyati | aprakāśiteti hetu-
<br/>nirdeśaḥ | prakāśakatvādityetāvanmātroktau dhārāvāhikajñānasthala uttarottarajñā-
<br/>nānāṃ prakāśakatvepi sādhyadharmābhāvādvyabhicāraḥ syāt | ato'prakāśitārtheti |
<br/>dvitīyadīpaprabhāyā aprakāśitārthaprakāśakatvābhāvātprathamotpannetyuktam | prathamo-
<br/>tpannāyā api dīpaprabhāyā divā aprakāśitārthaprakāśakatvābhāvādandhakāra ityu-
<br/>ktam | andhakāra eva tathāvidhaṃ vastvantaramiti na dṛṣṭānte sādhyavikalatā |
</p>
<p><b>ajñānepīti |</b> yathā aprakāśitārthaprakāśakatvena hetunā pramāṇajñānasya niru
<br/>ktavastvantarapūrvakatvaṃ sādhyate tathā tādṛśavastvantarasyājñānasyāpyaprakāśitapra-
<br/>pañcarūpārthaprakāśakatvena niruktavastvantarapūrvakatvāpattāvajñānāntaraṃ sidhyet |
<br/>tathā sati tenājñānāntareṇa prapañcasyāvaraṇe saṃsāra eva na saṃbhavatītyapasiddhāntaḥ
<br/>syāt | atha vā ajñānasādhakasyoktānumānasya pramāṇajñānatvāttasya niruktavastva-
<br/>ntarapūrvakatvasādhane'jñānāntaraṃ sidhyet | tena cājñānāntareṇānumānaviṣayasya
<br/>bhāvarūpājñānasyāvaraṇātsaṃsāra eva na saṃbhavatītyapasiddhāntaḥ syādityarthaḥ |
<br/><b>tadasādhana iti |</b> bhāvarūpājñānasya tatsādhakānumānasya vā niruktavastvantara-
<br/>pūrvakatvāsādhane tu tadgatasyāprakāśitārthaprakāśakatvasya tatraiva sādhyābhāvavadvṛ-
<br/>ttitvena hetorvyabhicaritatvaṃ syāt | dūṣaṇāntaramāha -- <b>dṛṣṭāntasyeti |</b>
</p>
<p><b>pratiprayogaḥ |</b> pratyanumānam | ajñānaṃ pakṣaḥ | jñānamātraṃ yadbrahma tadāśritatvā-
<footnote>4|86 -- āśrayam <roman>for</roman> āśritam <roman>D.</roman></footnote>
<pb n="98"/>
<br/>bhāvaḥ sādhyam | mātrapadena jñānaguṇakatvavyavacchedaḥ | yathā jīvasya jāyamānaṃ śukti-
<br/>kādyajñānaṃ jñātṛniṣṭhaṃ na tu jñānaniṣṭhaṃ jīvasya jñātṛtvāttathaivedaṃ māyāvādyabhimataṃ
<br/>bhāvarūpājñānaṃ jñātrāśritaṃ syānna tu jñānāśritamityarthaḥ | māyāvādibhistu tada-
<br/>jñānaṃ jñānarūpabrahmāśritamabhyupeyate | <b>nanviti |</b> māyāvādimate jīvasya vastuto
<br/>naiva jñātṛtvaṃ kiṃ tu jñānamātrasvarūpatvamiti śuktikādyajñānaṃ jñānamātrāśritameveti
<br/>dṛṣṭānto na saṃbhavatīti śaṅkāśayaḥ | jīvasya jñātṛtvaṃ jñānasya ca jīvaguṇatvaṃ
<br/>prasiddhyanurodhena sādhayati -- <b>anubhūtirhīti | kasyacidvastuna iti |</b> svavi-
<br/>ṣayasyetyarthaḥ | ghaṭajñānameva hi ghaṭasya jalāharaṇādivyavahārānuguṇyaṃ saṃpādayati |
<br/>jñānamavagatiḥ saṃvidityādīnyanubhūternāmāni | ādipadena bodhanāmaparigrahaḥ |
<br/><b>nanu jñāneti |</b> rāmānujīyairjīvātmanaḥ paramātmanaśca jñānasvarūpatvamaṅgīkriyata
<br/>eva | tathā ca kathaṃ tayorjñānaguṇakatvam | na hi svarūpameva svasya guṇo bhavatīti
<br/>śaṅkāśayaḥ | <b>tadasāramiti |</b> apratyakṣasyātmano yathā jñānasvarūpatvaṃ śruti-
<br/>pramāṇena svīkriyate tathā tenaiva pramāṇena tasya jñānaguṇakatvamapi svīkriyate |
<br/>svarūpasya guṇatvaṃ kathamiti tu nāśaṅkanīyam | svarūpabhūtajñānātpārthakyena guṇa-
<br/>bhūtajñānasya svīkārāt | tatra dṛṣṭāntamāha -- <b>yathā hīti |</b> maṇirhīrakādiḥ |
<br/>dyumaṇiḥ sūryaḥ | sa ca svayaṃ tejaḥsvarūpopi tejorūpāyāḥ prabhāyā āśrayo
<br/>bhavati | tasya prabhāviśiṣṭarūpeṇāvasthitatvāt | nanu prabhāyā dravyatvameva nāsti
<br/>kutastadvyāpyaṃ tejastvamiti cettatrāha -- <b>svāśrayāditi |</b> guṇāḥ kecidavyāpya-
<br/>vṛttayaḥ | yathākāśe śabdaḥ | sa hyākāśaikadeśe vartate na kṛtsne | kecidvyā-
<br/>pyavṛttayaḥ | yathā ghaṭe rūpam | taddhi antarbahiśca kṛtsnaṃ ghaṭaṃ vyāpya vartate | prabhā
<br/>tu nityaṃ sūryasaṃbaddhāpi sūryādanyatra samudraparvatabhūmyādau dṛśyate | ato na tasyā
<br/>guṇatvam | kiṃ ca prabhāyāḥ śuklarūpāśrayatvāddravyatvameva svīkāryam | guṇeṣu guṇā-
<br/>saṃbhavāt | prabhāyā guṇatvavyavahārastu tasyāḥ sūryāditejontarāvalambitvena guṇa-
<pb n="99"/>
<br/>sādṛśyādgauṇaḥ | evaṃ prabhāyā dravyatve siddhe tasyāstejastvaṃ pratyakṣasiddhameva |
<br/>tathātmano guṇabhūtaṃ jñānamapi vastuto dravyameva | tasya guṇatvavyavahārastu gauṇaḥ |
<br/>nityamātmarūpadravyāntarasaṃbaddhatvena guṇasādṛśyāt | <b>svaprakāśeti |</b> svaprakāśā
<br/>yā cid jñānaṃ tatsvarūpa eva san jñānāntaraguṇakaḥ | ātmano jñānasvarūpatve
<br/>jñānaguṇakatve ca pramāṇabhūtā dvividhā api śrutīrdarśayati -- <b>tathā ceti | sa
<br/>yatheti |</b> yathā saindhavaghano lavaṇakhaṇḍonantarontarāvayavavyatirikto'bāhyo
<br/>bāhyāvayavavyatiriktaśca sarvopi rasaghano bhavati | atrāntaro bāhyaśca rasaghana
<br/>ityukte madhyāvayavānāṃ rasaghanatvaṃ na syāt | atastatsaṃgrahāyānantaro'bāhya iti
<br/>vyatirekeṇoktam | kiṃ cātmano niravayavatvāttaddṛṣṭāntabhūtasya saindhavaghanasya tatsā-
<br/>dhāraṇyasaṃpādanāyetthamuktiḥ | evamayamātmā prajñānaghana ityarthaḥ | atrātmano
<br/>jñānasvarūpatvamuktam | <b>atrāyamiti |</b> atrāsyāṃ svapnāvasthāyāmayamātmā
<br/>sva yaṃjyotirbhavati | jñānasvarūpatvātsvaprakāśo bhavati | svāpnahastyādipadārtha-
<br/>bhānaṃ tu dharmabhūtajñānenaivetyanyat | <b>na hi vijñāturiti |</b> vijñāturvijñānāśraya-
<br/>syātmano yā vijñātirguṇabhūtajñānaṃ tasyā vināśo nāsti nityatvādityarthaḥ |
<br/><b>atha ya iti |</b> atrātmanovaghrātṛtvoktyā jñātṛtvaṃ sidhyati | avaghrāṇasya
<br/>jñānaviśeṣatvāt | tena cātmano jñānaguṇakatvaṃ sidhyati | <b>yoyamiti |</b> vijñā-
<br/>namaya iti prācuryārthe mayaṭpratyayaḥ | tenātmano jñānavyatireka ukta iti tasya
<br/>jñānaguṇakatvaṃ sidhyati | prāṇeṣu indriyeṣu madhye | ātmano jyotīrūpatvoktyā
<br/>jñānasvarūpatvaṃ ca sidhyati | ātmā svayaṃ jñānarūpopi guṇabhūtajñānadvārendriyā-
<br/>disādhanaiśca viṣayāvabhāsako bhavati | pramādvārā sūrya ivetyarthaḥ | <b>eṣa hīti |</b>
<br/>atra draṣṭā spraṣṭetyādinirdeśādātmano jñānaguṇakatvaṃ sidhyati | vijñānātmetyanena
<pb n="100"/>
<br/>jñānasvarūpatvaṃ ca sidhyati | etenātmano jñātṛtvameva na jñānasvarūpatvamiti
<br/>vadantastārkikāstathātmano jñānasvarūpatvameva na jñātṛtvamiti vadanto māyā-
<br/>vādinaśca nirastā bhavanti |
</p>
<p><b>anṛteneti |</b> ṛtaṃ satyam | taditaradanṛtamasatyaṃ jaganmūlakāraṇaṃ māyākhyaṃ
<br/>bhāvarūpamajñānam | tena svakāryabhūtaśabdādiviṣayadvārā kāmādīnutpādya prajā
<br/>hṛtāḥ svarūpādbahirapakṛṣṭā ityarthaḥ | <b>karmavacanaḥ |</b> puṇyakarmavācī | ṛtaṃ
<br/>pibantāviti śrutau sukṛtasya loka ityuktatvāt | ṛtaṃ pibantāvityasyāvaśyaṃ-
<br/>bhāvikarmaphalamanubhavantāvityarthaḥ | <b>parameti |</b> paramapuruṣasya brahmaṇa ārādhana-
<br/>meva veṣaḥ svarūpaṃ yasya tādṛśam | nanu māyāṃ tu prakṛtimiti śrutau māyāśa-
<br/>bdena jagatprakṛtibhūtaṃ bhāvarūpamajñānamucyata iti cettatrāha -- <b>māyāṃ tviti |
<br/>teneti |</b> bālasya prahlādasya dehaṃ rakṣatāśugāminā tena viṣṇucakreṇa śambarasya
<br/>prahlādanāśārthaṃ hiraṇyakaśipupreṣitasya śambaranāmakadaityasya tanmāyāsahasramastrajā-
<br/>lamekaikāṃśena sūditaṃ nāśitam | atra na māyāśabdasyānirvacanīyārthakatvam | tasya
<br/>jñānabādhyasya śastracchedyatvāsaṃbhavāt | na hi rajjusarpaḥ śastracchedyo bhavati |
</p>
<pb n="101"/>
<p>nanu tattvamasīti śrutau jīvaparayoraikyamupadiśyate | tacca tayorvastuto
<br/>bhede na saṃbhavati | ato bhedasya kālpanikatvameva svīkāryam | tada-
<br/>nyathānupapattyā tādṛśabhedajñānajanakatvenānirvacanīyājñānaṃ sidhyatītyarthāpatti-
<br/>pramāṇena bhāvarūpamajñānaṃ sādhayantaṃ māyāvādinaṃ pratyāha -- <b>nāpīti | tattvaṃ-
<br/>padayoriti |</b> viruddhayorjīvaparayoḥ svarūpaikyamasmādvākyātpratipattumaśakyam |
<br/>tattvaṃpadayorubhayorapi saviśeṣabrahmapratipādakatvāt | tathā ca nīlo ghaṭa ityatreva
<br/>sāmānādhikaraṇyena vākyārthopapattāvarthāpattiratra nodayamāsādayati | <b>anava-
<br/>dhiketi |</b> na avadhirmaryādā yasya tādṛśotiśayo yeṣāṃ tathābhūtā asaṃkhyeyāśca
<br/>ye kalyāṇakārakā guṇāstadāspadam | vibhavo viśiṣṭāvasthitiḥ | <b>tadaikṣateti |</b>
<br/>tatparaṃ brahma vicitrānantacidacinmiśravyaṣṭijagadrūpeṇāhameva bahu syāṃ tadarthaṃ
<br/>cādau prajāyeya prakarṣeṇa tejobannādisamaṣṭirūpeṇa jāyeyetyarthaḥ | ayaṃ ca
<br/>jagadutpattiprākkāliko brahmaṇaḥ saṃkalpaḥ | etādṛśo jagadutpattiviṣayakaḥ
<br/>saṃkalpaśca brahmaṇokhiladoṣarāhityenantakalyāṇaguṇāśrayatve satyeva saṃbhavati
<br/>nānyatheti tādṛśadharmavaiśiṣṭyaṃ brahmaṇaḥ sidhyati | atastathāvidhameva brahmāgre
<br/>tattvamasītyatra tatpadena parāmṛśyate | <b>acidviśiṣṭeti |</b> acitā jaḍena dehena
<br/>viśiṣṭo yo jīvastaccharīrakaṃ brahmeti viśiṣṭaṃ brahmaiva tvaṃpadārtho na tu jīva-
<br/>mātram | <b>prakāradvayeti |</b> yathā nīlo ghaṭa ityatra nīlaguṇarūpaprakāraviśiṣṭaṃ
<br/>vastu nīlapadavācyam | ghaṭatvajātirūpaprakāraviśiṣṭaṃ vastu ghaṭapadavācyam | vastu-
<br/>naścaikatvānnīlaghaṭapadayoḥ sāmānādhikaraṇyamityarthaḥ |
</p>
<pb n="102"/>
<p>māyāvādī śaṅkate -- <b>nanviti | viruddheti |</b> viruddho yo bhārgośastasya
<br/>tyāgo yasyāṃ tādṛśī yā lakṣaṇā tayetyarthaḥ | <b>vartamānakālasaṃbandhīti |</b>
<br/>puruṣaḥ pratīyata iti parāmṛśyate | <b>tayoriti |</b> tadbodhakapadasāmānādhikaraṇyena
<br/>tayoḥ puruṣayoraikyamavagamyata ityarthaḥ | <b>yugapadviruddheti |</b> mitho viruddhaṃ yadbhinnaṃ
<br/>dūrasaṃnihitarūpaṃ deśadvayaṃ tatraikasya puruṣasya yugapatsthitirna saṃbhavati | tathā mitho
<br/>viruddhaṃ yadbhūtavartamānarūpaṃ kāladvayaṃ tatraikasya yugapatsthitirna saṃbhavati | <b>svarūpa-
<br/>paratve |</b> svarūpaṃ vyaktiḥ | deśakālavaiśiṣṭyarahitavyaktimātraparatve ityarthaḥ |
</p>
<p>samādhatte -- <b>viṣama iti |</b> ayukta ityarthaḥ | <b>dṛṣṭāntepi |</b> soyaṃ devadatta
<br/>iti vākyepi | apinā tattvamasītyasya samuccayaḥ | <b>virodhavaidhuryeṇa |</b> virodha-
<br/>rāhityena | virodharāhityamevopapādayati -- <b>ekasyeti |</b> ya eva devadattaḥ pūrva-
<br/>māsītsa evedānīmastītyekasya bhinnakālasaṃbandhaḥ saṃbhavati pratīyate ca | yuga-
<br/>panna saṃbhavatīti cetkiṃ tataḥ | na hi soyaṃ devadatta ityatra yaugapadyaṃ kasmādapi
<br/>śabdātpratīyate | ekakālaviśiṣṭeparakālavaiśiṣṭyasyāsaṃbhavepyekatra dvayamiti
<br/>pakṣasyāṅgīkāre bādhakābhāvāt | tathā ca kālayormitho virodhepyekatra tayoḥ
<br/>saṃbandho na viruddhaḥ | evaṃ bhinnadeśayormitho virodhepyekatra tayoḥ saṃbandhaḥ
<br/>kālabhedena saṃbhavatyeveti sopi na viruddhaḥ | tadevāha -- <b>deśāntareti |</b> lakṣa-
<br/>ṇāmabhyupetya doṣāntaramāha -- <b>lakṣaṇāpakṣepīti |</b> lakṣaṇā hi jaghanyā vṛttirna
<pb n="103"/>
<br/>mukhyā | sā ca mukhyārthabādhe satyagatyā svīkriyate | tathā caikapade tatkalpana-
<br/>yaivopapattau padadvaye tatkalpanamanyāyyam | na hi gaṃgāyāṃ ghoṣa ityatra gaṃgāghoṣa-
<br/>padayordvayorapi lakṣaṇā svīkriyate | vastuta idaṃ cintyam | lakṣaṇāyāṃ hi nānva-
<br/>yānupapattimātraṃ tantram | kiṃ tu tātparyānupapattiḥ | tathā ca tātparyārthāvirodhāyai-
<br/>kasyeva dvayostrayāṇāṃ sarveṣāṃ vā padānāṃ lakṣaṇā na doṣāya | viṣaṃ bhuṅkṣvetyādau
<br/>mā cāsya gṛhe bhukthāḥ ityarthe sarvapadalakṣaṇāyā dṛṣṭatvāt | kiṃ cātra padadvaye
<br/>lakṣaṇāyāmapi na tādṛśaṃ gauravam | ubhayatra lakṣyatāvacchedakasyaikatvāditi |
<br/><b>itarathā |</b> lakṣaṇāṃ vināpi vākyārthopapatteḥ prāgdarśitāyā anabhyupagame | ayaṃ
<br/>bhāvaḥ -- kālabhedena vastu bhidyate na vā | na bhidyate cetkimarthaṃ lakṣaṇāśrayaṇam |
<br/>bhidyate cetkṣaṇikavādino bauddhasya mataṃ svīkṛtaṃ syāditi bauddho vijayeteti |
<br/>vastuta idaṃ cintyam | upādhigatena bhedenopadheye bhedāṅgīkāre hi bauddhamatāṅgīkāraḥ
<br/>syāt | na tu tathā | aupādhiko bheda ityasya hyupādhirbhinna ityarthaḥ | upadheyaṃ
<br/>tu vastuta ekarūpameva | kevalamupādhigato bheda upadheye bhedavyavahāraprayojako
<br/>bhavati | upadheye'vidyamānopi bheda ālakṣyata iti yāvat | soyaṃ devadatta iti
<br/>vākyaṃ tu nābhedotpattyartham | tasya vastuta eva sattvāt | kiṃ tvabhedajñāpanārtham |
<br/>tathā ca vastusata evābhedasya jñāpanārthesminvākye lakṣaṇāśrayaṇamāvaśyakamiti |
<br/><b>atrāpi |</b> tattvamasītyatrāpi | jīvaḥ śarīram | paramātmā hi tasyātmā |
<br/>ātmaśarīraśabdau hi pratidvandvibhūtau | tathā ca jīvaparamātmanormadhye śarīrā-
<br/>tmabhāvasaṃbandhasya sattvāttvaṃśabdasya ca jīvaśarīrakaparamātmavācakatvāttattvamiti
<br/>padadvayapratipāditaṃ tādātmyaṃ na virudhyate | <b>jīvātmā hīti |</b> jīvātmā hi
<br/>brahmaśarīrarūpeṇa sadā brahmaprakārabhūtaḥ | brahmaprakāratvenaiva hi jīvasya vastutvam |
<br/>ato jīvapratipādakastvaṃśabdo brahmaparyantameva svārthamabhidadhāti | <b>brahmātmakaḥ |</b>
<br/>brahma ātmā yasya tādṛśaḥ | tatra pramāṇamāha -- <b>ya ātmanīti |</b>
</p>
<pb n="104"/>
<p><b>atyalpamiti |</b> tvaṃśabdo jīvāntaryāmiparamātmavācaka iti yaducyate tada-
<br/>tyalpam | kiṃ tu sarve eva śabdā ghaṭapaṭādayastattadantaryāmiparamātmaparyantārthakāḥ |
<br/>ghaṭapaṭādīnāṃ sarveṣāṃ vastūnāṃ brahmaśarīratvenaiva vastutvāt | na ca ghaṭapaṭādiśabdānāṃ
<br/>sarveṣāṃ paramātmārthakatvena paryāyatvamiti vācyam | ghaṭaśabdo hi ghaṭavyaktidvārā
<br/>tadantaryāmiparamātmavācakaḥ | paṭaśabdastu paṭavyaktidvāreti prakārībhūtadvārabhedāt |
<br/><b>jīvasyeti |</b> saṃsthānaṃ hastapādādyavayavaracanāviśeṣaḥ | yathā devamanuṣyādi-
<br/>śarīrāṇi tattadabhimānijīvasya śarīratayā tatprakārabhūtāni tathā sarvāṇi vastūni
<br/>brahmātmakāni | brahma ātmā yeṣāṃ tādṛśāni santyeva vastutvamāpannāni | <b>devo
<br/>manuṣya iti |</b> kāṣṭhaśilādiṣvapyanudbhūtaṃ caitanyamastyeveti devādiśabdavatkā-
<br/>ṣṭhādiśabdā api tattadarthābhimānijīvāntaryāmiparamātmaparyantamevārthamabhidadhati |
<br/>jīvasya tadantaryāmiṇaścāpratyakṣatvena lokāḥ kevalaṃ bāhyamevārthaṃ tattacchabdavācyaṃ
<br/>manyante | <b>tadvācyatayeti |</b> tattacchabdavācyatayā pratīyamānaṃ yattattadākāra-
<br/>viśiṣṭaṃ vastu tasya taddvārā tādṛśavastvabhimānino jīvasya tādṛśajīvadvārā
<br/>jīvāntaryāmiparamātmanaśceti vastujīvaparamātmarūpasaṃghātasya vācakāḥ | <b>tattva-
<br/>muktāvalyāmiti |</b> tattvamuktākalāpaḥ śrīveṅkaṭanāthadeśikaviracito viśi-
<br/>ṣṭādvaitamatānusārī pañcasarātmakaḥ prakaraṇagranthaḥ | mauktikānāṃ yathā sarāstathātra
<br/>granthe sarānparikalpya teṣu pañcasu sareṣu krameṇa jaḍadravyaṃ jīvo nāyako buddhi-
<br/>radravyaṃ ceti pañca viṣayā nirūpitāḥ | asyaiva tattvamuktāvalītyaparaṃ nāma syāditi
<pb n="105"/>
<br/>bhāti | <b>jīvamiti |</b> devādiśabdo jīvaṃ vadati | jīvāpṛthaksiddhasya devādi-
<br/>śarīrarūpasya bhāvasyābhidhānāt | jīvasaṃbandhaṃ vinā śarīrasvarūpameva na sidhya-
<br/>tīti śarīrasya jīvāpṛthaksiddhatvam | kiṃ ceha viśiṣṭerthe loke vede ca devādi-
<br/>śabdaprayogo niṣkarṣābhāvayukto bhūyāndṛśyate | niṣkarṣaḥ pārthakyam | tadeva yatra
<br/>pratipādyaṃ tatra kevalārthe prayogostu nāma | loke hi devamanuṣyapaśupakṣyādayaḥ
<br/>śabdā na kevalaṃ jīve nāpi kevalaṃ śarīre prayujyante | vedepi catvāraḥ pañcadaśa-
<br/>rātrā devatvaṃ gacchantīti | atra devatvamityasya devaśarīraviśiṣṭatvamityarthaḥ |
<br/>evaṃ loke vede ca viśiṣṭārthe eva prayoga ityevaṃ yo niyamo dṛśyate tatrāpṛtha-
<br/>ksiddhaviśeṣaṇatvameva tantram | asti cāpṛthaksiddhatvaṃ śarīriṇā śarīrasya | yata
<br/>ātmano'saṃbandhakāle maraṇottaraṃ devamanuṣyādimūrteḥ sthitiḥ pūrvavannāvagamyate |
<br/>na hi mṛtasya śarīraṃ kṣaṇamapi pūrvavadavatiṣṭhate | vibhuḥ paramātmāpi sarvatra jīvā-
<br/>tmanonupraveśādeva jagati nāmarūpe vyākarot | ato'ciccharīrako jīvaḥ aci-
<br/>jjīvaśarīraka īśvara iti cetanācetanaśabdānāṃ paramātmaparyantārthābhidhānaṃ yukta-
<br/>miti | <b>saṃsthāneti |</b>
</p>
<p><lg><l>saṃsthānaikyādyabhāve bahuṣu nirupadhirdehaśabdasya rūḍhi-</l>
<l>rlokāmnāyaprayogānugatamiha tato lakṣma niṣkarṣaṇīyam |</l>
<l>avyāptatvādiduḥsthaṃ paramatapaṭhitaṃ lakṣaṇaṃ tatra tasmā-</l>
<l>dyaddhītulyāśrayaṃ yadvapuridamapṛthaksiddhimad dravyamasya ||</l></lg>
<br/>saṃsthānaṃ hastapādādyavayavasaṃniveśaviśeṣaḥ | sa ca devamanuṣyapaśupakṣilatādyaneka-
<br/>vidhaśarīreṣveko nāsti | teṣu sarveṣu dehaśabdasya rūḍhiśca nirupadhireva loke vede
<br/>ca dṛśyate | atastadanusāreṇa śarīrasya lakṣaṇaṃ vaktavyam | naiyāyikādiparamate
<br/>paṭhitaṃ yacceṣṭāśrayatvādi lakṣaṇaṃ tadavyāptyādidoṣaduṣṭam | īśvaraśarīratvenābhimateṣu
<br/>kālādiṣu ceṣṭāyā abhāvāt | tasmād dhiyā jñānena saha tulyāśrayaṃ samā-
<br/>nādhikaraṇaṃ yad dravyaṃ yasyāpṛthaksiddhimad bhavati tattasya vapurityucyate |
<pb n="106"/>
<br/><b>śabdairiti |</b>
</p>
<p><lg><l>śabdaistanvaṃśarūpaprabhṛtibhirakhilaḥ sthāpyate viśvamūrte-</l>
<l>ritthaṃbhāvaḥ prapañcastadanavagamatastatpṛthaksiddhamohaḥ |</l>
<l>śrotrādyairāśrayebhyaḥ sphurati khalu pṛthak śabdagandhādidharmo</l>
<l>jīvātmanyapyadṛśye vapurapi hi dṛśā gṛhyatenanyaniṣṭham ||</l></lg>
<br/>tatsarvaṃ vai harestanuḥ (vi. pu. 1 | 22 | 37) mamaivāṃśo jīvaloke (gī. 15 | 7)
<br/>dve rūpe brahmaṇastasya (vi. pu. 1 | 22 | 53) viṣṇuśaktiḥ parā proktā (vi. pu.
<br/>6 | 7 | 61) yadambu vaiṣṇavaḥ kāyaḥ (vi. pu. 2 | 12 | 37) yasyātmā śarīram |
<br/>(bṛ. 3 | 7 | 22) ityādiṣu tanvādiśabdairayamakhilaḥ prapañco viśvamūrterviṣṇo-
<br/>ritthaṃbhāvo'pṛthaksiddhaviśeṣaṇībhūta iti sthāpyate | loke tu tasya viśeṣyabhū-
<br/>tasyeśvarasyānavagamādetatpṛthaksiddhamiti mohaḥ pāmarāṇām | jñānināṃ tu sarvadā
<br/>prapañcasyeśvarādapṛthaksiddhatvenaiva pratītirvyavahāraśca | yathā śrotraghrāṇādyairimdriyaiḥ
<br/>śabdagandhādiguṇā ākāśapṛthivyādyāśrayāpekṣayā pṛthakkevalā eva jñāyante | śrotrā-
<br/>dīnāmāśrayagrahaṇāsāmarthyāt | tatheśvaragrahaṇānarhairalpajñānāṃ pramāṇairīśvarātpārtha-
<br/>kyena kevalasya prapañcasya grahaṇaṃ bhavati | jīvātmanyapi cakṣurādibhiradṛśye
<br/>manogrāhye sati cakṣuṣā gṛhyamāṇaṃ śarīraṃ na jīvaviśeṣaṇatvena gṛhyate | kiṃ
<br/>tvananyaniṣṭhaṃ pṛthaksiddhamiti gṛhyate | jīvasya cakṣurgrāhyatvābhāvāt | jagataḥ
<br/>paramātmāpṛthaksiddhimuktvā tadvācināṃ padānāṃ niṣkarṣābhiprāyābhāve sati
<br/>paramātmaparyantārthakatvamityāha -- <b>niṣkarṣeti |</b>
</p>
<p><lg><l>niṣkarṣākūtahānau vimatipadapadānyantarātmānamekaṃ</l>
<l>tanmūrtervācakatvādabhidadhati yathā rāmakṛṣṇādiśabdāḥ |</l>
<l>sarveṣāmāptamukhyairagaṇi ca vacasāṃ śāśvatesminpratiṣṭhā</l>
<l>pākaistasyāpratīterjagati taditaraiḥ syācca bhaṅktvā prayogaḥ ||</l></lg>
<br/>niṣkarṣaḥ pārthakyam | ākūtamabhiprāyaḥ | apṛthaksiddhasyāpi vastuno yatra
<br/>pārthakyena pratipādanamabhipretaṃ tatra kevalaśarīrārthakatvaṃ śabdasyāstu nāma | yathā
<br/>jīvātmana idaṃ bhautikaṃ śarīram -- ityatra śarīraśabdo na śarīrāntargatajīvaparya-
<br/>ntārthakaḥ | yasya pṛthivī śarīramityādau pṛthivyādayaḥ śabdā apyevam | paraṃ tu yatra
<pb n="107"/>
<br/>tathā vivakṣā nāsti tatra sarvatrāntaryāmiparyantārthakatvam | tadevātra pūrvārdhenu-
<br/>mānena sādhitam | vimatipadāni vivādāspadāni padāni sarvāṇyekāntarātmapa-
<br/>ryantārthamabhidadhati | niṣkarṣābhiprāyarahitatve sati tadapṛthaksiddhatanmūrtivācaka-
<br/>tvāt | yathā rāmakṛṣṇādiśabdāḥ | āptamukhyairmaharṣibhiḥ sarveṣāṃ vacasāṃ śabdānāṃ
<br/>śāśvatesminparamātmani pratiṣṭhā vācakatvenāvasthitiragaṇi kalpitā | yathā vacasāṃ
<br/>vācyamuttamam | natāḥ sma sarvavacasāṃ pratiṣṭhā yatra śāśvatīti | pākā ḍimbhā
<br/>ajñāninaḥ | taistādṛśārthasyāpratīterviśeṣaṇībhūtaśarīramātrārthakatvena prayogaḥ
<br/>kriyate | tādṛśājñānibhiḥ saha jagati vyavaharadbhistaditarairvidvadbhirapi bhaṅktvā
<br/>lakṣaṇayā kevalārthe śabdānāṃ prayogaḥ kriyata ityarthaḥ |
</p>
<p><b>sarvapramāṇasyeti |</b> viśeṣarahitasya vastuno rūpādyabhāvānna tatra pratyakṣapra-
<br/>māṇapravṛttiḥ | nāpītarapramāṇāni | pratyakṣamūlakatvātteṣāmiti bhāvaḥ | <b>ni-
<br/>rvikalpaketi |</b> niṣprakārakajñānaṃ nirvikalpakamityevaṃ naiyāyikoktaṃ nirvika-
<br/>lpakamatra na gṛhyate | tādṛśasya niṣprakārakajñānasya rāmānujīyaiḥ kvāpyanaṅgī-
<br/>kārāt | kiṃ tvekajātīyadravyeṣu prathamapiṇḍagrahaṇam | yathā pūrvamadṛṣṭa-
<br/>ghaṭasya devadattādeḥ prathamato jāyamānamayaṃ ghaṭa iti jñānam | atra yadyapi
<br/>ghaṭatvarūpaḥ prakāro bhāsata eva tathāpīdaṃ ghaṭatvametādṛśeṣu ghaṭāntareṣvanuvṛtta-
<br/>mityevamanuvṛttākāratā na pratīyata ityāśayenaitadrāmānujīyairnirvikalpakamucyate |
<br/>dvitīyādighaṭajñāneṣu tu pūrvaṃ dṛṣṭo yo ghaṭastajjātīyoyamityevamanuvṛttirghaṭa-
<br/>tvasya pratīyata iti tasya savikalpakatvam | evaṃ ca rāmānujābhimate nirvikalpake
<br/>saviśeṣameva vastu pratīyata iti siddham | <b>anyatheti |</b> prathamajñāne yadi prakāro
<br/>na bhāsate tarhi soyamiti tacchabdena pūrvajñātaghaṭatvādiprakāraviśiṣṭapratītiryā
<br/>jāyate sā nopapadyate | naiyāyikādayastu prāthamikasavikalpakajñāne soyamityevaṃ
<br/>pratītireva na bhavatīti manyante |
</p>
<pb n="108"/>
<p>ita eva vārucerāha -- <b>kiṃ ceti |</b> sarvaḥ prapañco bhrāntyāvabhāsata ityevaṃ-
<br/>vādināṃ māyāvedāntināṃ mate prapañcāntargato vedopi bhrāntimūlaka eveti
<br/>tena prapañcasya bādho na syāt | vastuto rajjvāṃ bhrāntena kenacidayaṃ sarpa
<br/>ityukte yathā tatra na viśvāso jāyate tadvat | <b>nivartakamiti |</b> prapañcasyeti
<br/>saṃbadhyate | <b>tatra |</b> brahmātmaikye | avidyāyāṃ pramāṇābhāvasya prāgupapādita-
<br/>tvena pratyakṣasiddhasya bhedasyānapalapanīyatayā brahmātmaikyasya pramāṇasiddhatvaṃ na
<br/>bhavati | kiṃ ca sarvapramāṇāni saviśeṣavastuviṣayāṇyevetyanupadamevoktam | viśe-
<br/>ṣeṇa ca vastunaḥ sadvitīyataiva bhavatīti nātmaikyaṃ pramāṇasiddhaṃ bhavatītyarthaḥ |
<br/><b>na ceti |</b> paramātmavyatiriktasya prapañcasya satyatve paramātmana ekasya jñānena
<br/>prapañcasya jñānaṃ na saṃbhavati | na hi ghaṭajñānena paṭajñānaṃ bhavitumarhati | tathā
<br/>caikavijñānena sarvavijñānapratijñā chāndogyaśrutyuktā rāmānujamate viruddhā syāt |
<br/>māyāvādimate tu sarvasya prapañcasyātmanyāropitatvena prapañcādhiṣṭhānabhūtasyaikasyā-
<br/>tmano jñānenāropitasya jñānaṃ sulabham | yathā rajjau jñātāyāṃ tatra kalpitasya
<br/>sarpasya kiṃ tattvaṃ tajjñāyate tadvat | sarvavastujñānaṃ ca sarvavastugatatattvāṃśajñāna-
<br/>meveti | atra caikena mṛtpiṇḍena vijñātena sarvaṃ mṛṇmayaṃ vijñātaṃ bhavatīti śrutau
<br/>dṛṣṭānta āmnātaḥ | yadyapi dṛṣṭānte mṛtpiṇḍaghaṭādīnāṃ mṛṇmayānāṃ mṛtpariṇāmyu-
<br/>pādānakāraṇaṃ dārṣṭāntike tu paramātmā sarvasyāsya jagato vivartopādānakāraṇa-
<br/>miti vaiṣamyaṃ tathāpi na tadbādhakam | yato vivakṣitenāṃśena dṛṣṭāntadārṣṭānti-
<br/>kayoḥ sāmyamāvaśyakam | aṃśāntareṇa sāmyaṃ tu yathāsaṃbhavamupapādanīyaṃ na
<br/>tvāvaśyakam | atra tvekavijñānena sarvavijñānamityayamaṃśo vivakṣitaḥ | tena
<br/>sāmyamastyeveti | rāmānujamatenottarayati -- <b>prakṛtīti |</b> prakṛtiḥ sarvasya jaḍa-
<br/>jātasya mūlakāraṇaṃ triguṇātmakaṃ pradhānam | puruṣā jīvāḥ | mahattatvaṃ buddhisā-
<br/>mānyam | ahaṃkārohamityākāro buddhiviśeṣaḥ | tanmātraṃ cedamityākāro buddhiviśeṣaḥ |
<br/>idameva pañcamahābhūtānāṃ sūkṣmaṃ rūpam | prakṛtyādyātmakaṃ yadbrahmāṇḍaṃ tadantarvarti-
<pb n="109"/>
<br/>naśca ye devatiryagādayaḥ sarvaprakārāstadrūpeṇa racanāviśeṣeṇāvasthitametatkāryaṃ brahma-
<br/>śarīratvādbrahmaiva | mūlakāraṇaṃ pradhānamapi brahmaśarīratvādbrahmaiva | pradhānaṃ sūkṣmaṃ
<br/>śarīram | tadvikārabhūtaṃ brahmāṇḍaṃ tu sthūlaśarīram | sūkṣmaśarīraviśiṣṭātma-
<br/>jñānena ca sthūlaśarīraviśiṣṭātmajñānaṃ sulabhameva | yathā kaściddevadattādiḥ pūrvaṃ
<br/>bālyāvasthāyāṃ dṛṣṭaḥ sa eva punastāruṇye sthūlaśarīrako dṛṣṭaścetsoyamityevaṃ jñāyate
<br/>tadvat | sūkṣmaśarīrajñānena tadvikārabhūtasya sthūlasya jñānamiti tātparyam | sūkṣma-
<br/>śarīraṃ ca sthūlasya pariṇāmyupādānakāraṇaṃ mṛdādirghaṭāderiveti dṛṣṭāntadārṣṭānti-
<br/>kayoḥ pariṇāmitvāṃśenāpi sāmyādupapannataratvamityuktam | vastutastu nāyaṃ śrutera-
<br/>bhiprāyo yuktaḥ | śrutyakṣarāsvārasyāt | ekavijñānena sarvavijñānamityatra kāraṇī-
<br/>bhūtaṃ yadvijñānaṃ tadviṣayībhūtaḥ sūkṣmaśarīraviśiṣṭa ātmā rāmānujairuktaḥ | kārya-
<br/>bhūtajñānaviṣayībhūtaśca sthūlaśarīraviśiṣṭa ātmā tairuktaḥ | ubhayatrāpi cātmaśa-
<br/>bdokterna viśiṣṭaṃ kiṃcitprayojanam | sūkṣmaśarīrajñānena tatkāryasya sthūlaśarīrasya
<br/>jñānamityatraiva tātparyam | kāryakāraṇayoraikyāt | paraṃ tu na tathā śrutau nirdeśo
<br/>dṛśyate | tatra hi kāraṇībhūtajñānaviṣayatvenātmā nirdiṣṭaḥ | kāryabhūtajñānaviṣaya-
<br/>tvena ca jagannirdiṣṭamiti | ita eva vārucerāha -- <b>api ceti | bādhyeteti |</b>
<br/>sato hi vijñānaṃ na tvasataḥ | na hi śaśaśṛṅgasya vijñānaṃ saṃbhavati | nanu jagataḥ
<br/>satyatve tadvināśāsaṃbhavātpralayānupapattiriti cettatrāha -- <b>nāmarūpeti |</b> eta-
<br/>nnāmaka īdṛśaścāyamityevaṃ yo nāmarūpavibhāgastadanarhā yā sūkṣmāvasthā tadyuktā
<br/>prakṛtirmahattattvādirūpeṇāpariṇateti yāvat | tathāvidhāśca ye puruṣā jīvā ayaṃ
<br/>devoyaṃ manuṣya ityādirūpeṇa nirdeṣṭumaśakyāstaccharīrakaṃ brahma kāraṇāvastham |
<br/>iyamavasthaiva pralaya ityucyate |
</p>
<pb n="110"/>
<p>nanvevaṃ brahmaṇaḥ saviśeṣatve nirguṇam (cū. 7) ityādiśrutivirodha itya-
<br/>trāha -- <b>nirguṇavādā iti |</b> hātuṃ yogyā heyāstyājyāḥ | prakṛtisaṃbandha-
<br/>mūlakā ye jarāmaraṇādayastyājyā guṇāste paramātmani na santīti nirguṇa-
<br/>śrutestātparyamiti bhāvaḥ | nanvevamapi paramātmanaḥ sakāśājjīvānāṃ jaḍava-
<br/>stūnāṃ ca bhedenāvasthitau neha nānāsti (bṛ. 4 | 4 | 19) ekamevādvitīyam
<br/>(chā. 6 | 2 | 1) ityādiśrutivirodhota āha -- <b>nānātveti | cetanāceta-
<br/>nātmakam |</b> jīvajaḍasvarūpam | jīvānāṃ jaḍānāṃ ca brahmaprakāratvenaiva vastutvam |
<br/><b>sarvaprakāramiti |</b> bahuvrīhiḥ | jīvajaḍaprakārakamityarthaḥ | <b>sarvātmaketi |</b>
<br/>sarvamātmā svarūpaṃ yasya | sarvaṃ hi jagatparamātmaśarīratayā paramātmasvarūpameva |
<br/>tathā ca jīvajaḍarūpaśarīraviśiṣṭaṃ yadbrahma tādṛśaviśiṣṭabrahmaṇaḥ sakāśātpṛthagbhūtaṃ
<br/>kiṃcidapi nāsti | yadbrahmaśarīrabhūtaṃ na bhavati tādṛśaṃ kiṃcidapi nāstīti nānā-
<br/>tvaniṣedhapratipādakaśrutestātparyamityarthaḥ |
</p>
<p><b>kimatreti |</b> rāmānujīyāḥ kiṃ bhedavādina utābhedavādinotha vā bhedā-
<br/>bhedavādina iti praśnārthaḥ | uttarayati -- <b>sarvaṃ tattvamiti |</b> rāmānujīyā
<br/>bhedavādino'bhedavādina ubhayavādinaścetyarthaḥ | tadupapādayati -- <b>tatra sarveti |</b>
<br/>sarvaśarīratayeti sarvaprakāramiti ca bahuvrīhiḥ | <b>svarūpasvabhāveti |</b> citāṃ
<br/>jīvānāṃ svarūpaṃ jñānātmakamityacitsvarūpāpekṣayā citāṃ svarūpavailakṣaṇyam |
<br/>cidīśvarayostu yadyapi jñānātmakaṃ svarūpaṃ samameva tathāpīśvarasvarūpaṃ vibhu
<br/>jīvānāṃ tvaṇviti cidīśvarayoḥ svarūpavailakṣaṇyaṃ bodhyam | <b>asaṃkuciteti |</b>
<br/>asaṃkucitaṃ paricchedarahitaṃ nirmalaṃ ca yajjñānaṃ tatsvarūpāṇāṃ jīvātmanāmi-
<pb n="111"/>
<br/>tyarthaḥ | anena jīvānāṃ jaḍāpekṣayā svarūpavailakṣaṇyamuktam | jīvānāṃ
<br/>svarūpabhūtajñānasya na kadāpi saṃkocaḥ | karmaṇā saṃkocastu guṇabhūtajñāna-
<br/>syaiva | anādi yatkarma tadrūpayā avidyayā veṣṭitānām | rāmānujamate karmai-
<br/>vāvidyā | jaganmūlabhūtāyāḥ śrīśaṃkarācāryairuktāyā avidyāyā rāmānujīyaira-
<br/>svīkārāt | <b>jñānasaṃkoceti |</b> guṇabhūtajñānasya saṃkoco vikāśaśca jīvānāṃ
<br/>svabhāvaḥ | tathā bhogyabhūtaṃ yadacidvastu tatsaṃsargaḥ sukhaduḥkhopabhogau bhagavatsvarūpa-
<br/>jñānaṃ bhagavatpadaprāptiśca teṣāṃ svabhāva ityarthaḥ | <b>apuruṣārthatvamiti |</b> asu-
<br/>rādiśabdeṣviva virodhārthakotra nañ | jaḍavastuno mokṣarūpapuruṣārthavirodhitvaṃ
<br/>svābhāvikamityarthaḥ | puruṣārthatvamiti pāṭhe puruṣāyedaṃ puruṣārtham | tasya bhāvaḥ
<br/>puruṣārthatvam | pārārthyamiti yāvat | <b>vikāreti |</b> rūpāntareṇa pariṇāmo vikāraḥ |
<br/><b>jñānaiśvaryeti |</b> jñānaṃ nāma sarvadā sarvaviṣayaprakāśakaḥ svaprakāśo guṇaviśeṣaḥ |
<br/>aiśvaryaṃ ca svātantryeṇa kartṛtvaṃ sakalajīvajaḍaniyamanasāmarthyaṃ vā | vīryaṃ jagadu-
<br/>pādānakāraṇatvepi svarūpavikārābhāvaḥ | śaktirjagatprakṛtibhāvo'ghaṭitaghaṭanā-
<br/>sāmarthyaṃ vā | tejaḥ sahakārinairapekṣyaṃ parābhibhavanasāmarthyaṃ vā | na avadhiryasya
<br/>tādṛśotiśayo yeṣāṃ tādṛśā asaṃkhyeyāḥ saṃkhyātumaśakyāḥ kalyāṇakārakā ye
<br/>jñānādayo guṇāsteṣāṃ gaṇaḥ | aparicchedyastādṛgguṇagaṇo yasyeśvarasya tasya bhāva
<br/>ityarthaḥ | guṇagaṇaśabdāntabahuvrīhestalpratyayaḥ |
</p>
<p><b>veṅkaṭanātheneti |</b> veṅkaṭanāthena svakṛte tattvamuktākalāpanāmake grantha itthaṃ
<br/>padārthavibhāgaḥ siddhāntita ityarthaḥ | ayaṃ ca veṅkaṭanātho drāviḍabrāhmaṇo
<br/>viśvāmitragotraḥ śrī 6 puṇḍarīkākṣācāryasya pautraḥ śrī 6 madanantācāryasya
<br/>putro vādihaṃsāmbudācāryasya śiṣyaḥ | śrī 6 totārammāsya mātā | aya-
<footnote>4|204 -- nirāṭaṅki <roman>for</roman> niraṭaṅki <roman>A. B.</roman></footnote>
<pb n="112"/>
<br/>meva vedāntācārya ityākhyāyate | ayaṃ ca śrīmadvidyāraṇyasamakālīnaḥ |
<br/>yataḥ śrīmadvidyāraṇyamunīnāṃ madhvasaṃpradāyānuvartibhirakṣobhyamunibhiḥ sākaṃ
<br/>vivāde jāyamāna ebhirvedāntācāryairmādhyasthyaṃ svīkṛtamityaitihyaṃ śrūyate | <b>dravyā-
<br/>dravyeti |</b> atra śloke padārthajātaṃ sādharmyavaidharmyabhedaiḥ saṃgṛhya vibhajya ca nirdi-
<br/>ṣṭam | mitaṃ pramāṇasiddhaṃ tattvaṃ padārthajātaṃ dravyādravyabhedāddvividhamāhuḥ |
<br/>tadvido bāhyakudṛṣṭirahitāḥ | dravyaṃ dvividham | jaḍamajaḍaṃ ca | svaviṣayakajñāne-
<br/>naiva prakāśamānatvaṃ jaḍatvam | prācyaṃ pūrvaṃ jaḍamavyaktakālabhedena dvividham | avyaktaṃ
<br/>triguṇātmikā mūlaprakṛtiḥ | tatpariṇāmabhūtaṃ vyaktaṃ jagadapyavyaktaśabdena lakṣyate |
<br/>antyamajaḍaṃ dvividham | pratyak parāk ceti | svasmai bhāsamānaṃ pratyak |
<br/>parasmā eva bhāsamānaṃ parāk | prathamaṃ pratyak jīveśvarabhedena dvividham | aparaṃ
<br/>parāk nityavibhūtirmatiśceti dvividham | nityavibhūtirvaikuṇṭhalokaḥ | matirjñāna-
<br/>mātmaguṇatvena prasiddham | kecidrāmānujīyaikadeśino nityavibhūtirjaḍetyāhuḥ |
<br/>atha dravyaṃ tadavāntarabhedāṃśca lakṣayati -- <b>tatra dravyamiti |</b> daśāvasthā | avasthā-
<br/>śrayībhūtaṃ dravyamiti dravyasāmānyalakṣaṇam | sattvapūrvaiḥ sattvādibhiḥ sattvarajasta-
<br/>moguṇairupetā prakṛtiḥ | kālo varṣartumāsādyākāraḥ | upādhikṛtabhedairvarṣādivyava-
<br/>hāraviṣayaḥ | aṇurjñānāśrayo jīvaḥ | anya ātmā aṇuvyatiriktaścetana īśaḥ |
<br/>triguṇādanyā sattvākhyaguṇaviśeṣayuktā nityavibhūtirucyate | jñāturjīvasyeśvarasya
<br/>ca yo jñeyāvabhāso viṣayaprakāśaḥ sa matiḥ | etatsaṃkṣepād dravyalakṣaṇaṃ bodhya-
<br/>mityarthaḥ |
</p>
<pb n="113"/>
<p><b>dvā suparṇeti |</b>
</p>
<p><lg><l>dvā suparṇā sayujā sakhāyā samānaṃ vṛkṣaṃ pariṣasvajāte |</l>
<l>tayoranyaḥ pippalaṃ svādvatti anaśnannanyobhicākaśīti ||</l></lg>
<br/>iti śrutiḥ | dvetyādipadacatuṣṭaye aupratyayasya supāṃ suluk (pā. sū. 7 | 1 | 39)
<br/>iti sūtreṇa ḍādeśaḥ | dvau suparṇau jīveśvarau | suparṇau iti pakṣisādṛśyādrūpakā-
<br/>tiśayoktiḥ | yujyata iti yuk | yukśabdo guṇaparaḥ | sayujā sayujau samāna-
<br/>guṇakau | sakhāyā sakhāyau apahatapāpmatvādiguṇairmithaḥ samānau | dvau suparṇau
<br/>pakṣitvena rūpitau jīveśvarau samānamekaṃ vṛkṣaṃ vṛkṣavacchedanārhatvādvṛkṣatvena
<br/>rūpitaṃ śarīraṃ samāśritau | tayormadhye anyataro jīvaḥ svādu paripakvaṃ pippalaṃ
<br/>karmaphalaṃ bhuṅkte | anyastu paramātmā abhuñjāna eva prakāśate | atra śarīratadā-
<br/>śrayajīvaparādiviṣayavācakaśabdanigaraṇena viṣayivācakavṛkṣasuparṇādiśabdairvṛkṣatvā-
<br/>dyadhyavasānalakṣaṇarūpakātiśayoktirvicchittiviśeṣāya | atropabṛṃhaṇaṃ ca śrīma-
<br/>dbhāgavata ekādaśaskandhe dṛśyate --
</p>
<p><lg><l>suparṇāvetau sadṛśau sakhāyau yadṛcchayaitau kṛtanīḍau ca vṛkṣe |</l>
<l>ekastayoḥ khādati pippalānnaṃ sa pippalādo na tu pippalādaḥ ||</l></lg> (bhāga 11 | 11 | 6) iti |
<br/><b>nānātmāna iti |</b> kasyacitsukhaṃ kasyacidduḥkhaṃ kaścitsaṃsarati kaścinmucyata
<br/>iti vyavasthā yato dṛśyateto jīvātmāno nānābhūtāḥ | na tu jīvaikyamityarthaḥ |
<br/>taduktaṃ tattvāvalyām --
</p>
<p><lg><l>kaścidraṅkaḥ kaścidāḍhyaḥ kaścidanyavidhaḥ punaḥ |</l>
<l>anayaivātmanānātvaṃ sidhyatyatra vyavasthayā ||</l></lg> (tattvā. 90) iti |
<br/><b>na jāyata iti |</b> vipaścit jñānī | vipaścittvārhoyaṃ jīva idānīmapi na
<br/>jāyate mriyate vā | idānīmapi jananamaraṇaśūnya ityarthaḥ | nāyaṃ kutaścit |
<br/>utpādakaśūnya ityarthaḥ | na babhūva kaścit | pūrvamapi jananaśūnyaḥ | na jāyata
<pb n="114"/>
<br/>ityatra heturaja iti | na mriyata ityatra heturnitya iti | na kutaścidityatra hetuḥ
<br/>śāśvata iti | śaśvadbhavaḥ śāśvataḥ | pūrvaṃ na babhūvetyatra hetuḥ purāṇa iti | nanu
<br/>kathamasya nityatvam | śarīrāntarvartinaḥ śarīravināśānuvināśitvāvaśyaṃbhāvā-
<br/>dityāha -- na hanyata ityādi | <b>aparathā |</b> jīvātmano nityatvābhāve | śarīreṇa
<br/>saha jīvasyotpattivināśāṅgīkāreṇa jīvasyānityatvāśrayaṇe tu karma kṛtvā mṛtasya
<br/>phalopabhogābhāvena kṛtasya karmaṇaḥ praṇāśaḥ | ayaṃ kṛtapraṇāśadoṣaḥ | tathā
<br/>janmāntarābhāvena pūrvamakṛtasyāpi karmaṇaḥ phalībhūtaḥ sukhādyupabhoga utpanna-
<br/>mātrasya jīvasya dṛśyate | ayamakṛtābhyāgamadoṣaḥ | <b>vītarāgeti |</b> vītarāgasya
<br/>viṣayāsaktirahitasya janma utpattirna dṛśyate | arthātprāṇī sarāga eva jāyate |
<br/>prāṇī rāgānubaddha eva janma prāpnoti | rāgasya ca pūrvānubhūtaviṣayānucintanaṃ
<br/>kāraṇam | pūrvānubhavaśca viṣayāṇāmanyasmiñjanmani śarīramantareṇa nopapadyate |
<br/>soyaṃ jīvaḥ pūrvaśarīrenubhūtānviṣayānanusmaraṃstatra rajyate | tathā cāyaṃ dvayorja-
<br/>nmanoḥ pratisaṃdhiḥ | evaṃ pūrvaśarīrasya pūrvatareṇa pūrvatarasya pūrvatamenetyādinānā-
<br/>diścetanasya śarīrayogonādiśca rāgānubandha iti siddhaṃ nityatvamiti | <b>bālā-
<br/>greti |</b> bālaḥ keśaḥ | tasyāgrāduddhṛtaḥ śatatamo bhāgastasmādapyuddhṛto yaḥ śata-
<br/>tamo bhāgastattulyo jīvo vijñeyaḥ | sa cedṛśa evānantyāya mokṣāya prabhavatī-
<br/>tyarthaḥ | <b>āreti |</b> totraprotāyaḥśalākāgramārāgram | tasmāduddhṛtā mātrā mānaṃ
<br/>yasya tādṛśaḥ puruṣo jīva ityarthaḥ | <b>aṇuriti |</b> jīvātmāṇurata eva durvijñeyaḥ
<br/>śuddhena cetasā grāhya ityarthaḥ |
</p>
<p><b>bhogyeti |</b> bhogyaṃ viṣayaḥ śabdādiḥ | bhogasyopakaraṇaṃ sādhanamindriyam |
<br/>bhogasyāyatanaṃ sthānaṃ śarīram |
</p>
<pb n="115"/>
<p><b>upādānamiti |</b> prakṛtirūpaṃ yatparamātmanaḥ sūkṣmaṃ śarīraṃ taddvārā sthūlasya jagata
<br/>upādānakāraṇaṃ paramātmeśvaraśabdārtha ityarthaḥ | <b>arcā nāmeti |</b> gṛhe devālayādiṣu
<br/>vā devatātvena kalpitā yāḥ pāṣāṇādipratimāstāḥ śarīratvena svīkṛtya tatra sūkṣma-
<br/>divyaśarīraviśiṣṭaḥ paramātmā vartate | ayaṃ cārcakaparādhīnasnānabhojanāsanaśayana-
<br/>sthitiḥ sarvasahiṣṇuḥ | ayaṃ ca kvacitsvayameva vyakto bhavati | kvaciddevaiḥ siddhairma-
<br/>nuṣyairvā sthāpito bhavati | <b>vibhava iti |</b> vibhavaśca mukhyagauṇabhedena dvividhaḥ |
<br/>tatra mukhyaḥ sākṣātsvecchayāvatāraḥ | ayaṃ copāsakaviśeṣānugrahārthaṃ kvacitprakaṭo
<br/>bhavati | gauṇastvāveśāvatāraḥ | jīvenādhiṣṭhite śarīre kāryaviśeṣaṃ sādhayituṃ
<br/>paramātmā svarūpeṇa śaktyā vā praviṣṭo bhavati | tatra svarūpeṇāveśaḥ paraśurāmā-
<br/>diṣu | śaktyāveśaḥ kāryakāle vidhiśivādiṣu cetaneṣu śaktimātreṇa sphuraṇam |
<br/>matsyakūrmādayo daśāvatārāḥ padmanābhādayaśca vibhavaviśeṣā eva | tatra mukhya-
<br/>vibhavāḥ sarve dīpādutpannadīpavatsthitā mumukṣūṇāmupāsyāḥ | gauṇavibhavāstu
<br/>vidhiśivapāvakavyāsajāmadagnyādayo bubhukṣūṇāmevopāsyā bhavanti | <b>vyūha
<br/>iti |</b> vyūho nāma paramātmaivopāsanārthaṃ jagatsṛṣṭyādyarthaṃ ca vāsudevasaṃkarṣaṇa-
<br/>pradyumnāniruddhabhedena caturdhāvasthitaḥ | tatra jñānaiśvaryādibhiḥ ṣaḍbhirguṇaiḥ pūrṇaḥ
<br/>śrīvāsudevaḥ | jñānabalābhyāṃ yuktaḥ saṃkarṣaṇaḥ | aiśvaryavīryābhyāṃ yuktaḥ pradyumnaḥ |
<br/>śaktitejobhyāṃ yuktoniruddha iti triṣu guṇavibhāgaḥ | saṃkarṣaṇa aiśvaryādiguṇa-
<br/>catuṣṭayasadbhāvepi tatrādhikṛtakāryānuguṇyena jñānabalarūpaṃ guṇadvayameva prakāśate |
<br/>evameva pradyumnaniruddhe coktaguṇadvayādanyadguṇacatuṣṭayāvasthitiraprakāśitā draṣṭavyā |
<br/>tatra saṃkarṣaṇasya kāryaṃ śāstrapravartanaṃ saṃhāraśca | pradyumnasya dharmanayanaṃ sṛṣṭiśca |
<br/>aniruddhasya tattvagamanaṃ rakṣaṇaṃ ca | atrādyavyūhasya vāsudevasya ṣaḍguṇatayānu-
<pb n="116"/>
<br/>saṃdheyatvāttasya parasmādabhedavivakṣayā kvacidvyūhatrayamuktam | <b>sūkṣmamiti |</b> ayaṃ
<br/>ca sūkṣmamityādinocyamāno nārāyaṇaḥ śrīvaikuṇṭhākhye pure śrīmaddivyālaye
<br/>śrīmahāmaṇimaṇḍape siṃhāsane śeṣaparyaṅke niṣaṇṇo divyamaṅgalavigrahadhārī śrībhū-
<br/>nīlāsahitaścaturbhujaḥ śaṅkhacakrādidivyāyudhopetonantagaruḍādibhirupāsyamāno
<br/>bhagavān | ayameva muktaprāpyaḥ | <b>sopahateti |</b> pāpmā pātakam | pātaka-
<br/>rāhityajarārāhityādayo guṇāḥ | kāmo viṣayābhilāṣaḥ | saṃkalpodhyavasāyaḥ |
<br/><b>antaryāmīti |</b> antaryāmitvaṃ nāma jīvātmanāṃ svarganarakādyanubhavadaśāyāmapi
<br/>suhṛttvena yogibhirdraṣṭavyatayā hṛdayapradeśāvasthitaṃ rūpam | ayaṃ ca jīvena sākaṃ
<br/>vidyamānopi tadgatadoṣairna spṛśyate |
</p>
<p><b>puruṣārtheti |</b> puruṣārtho mokṣaḥ | tatparipanthibhūtastatprāptau pratibandhako yo
<br/>duritanicayaḥ pātakasamūhastasya kṣaye satītyarthaḥ | <b>tadanu |</b> tadanantaram |
</p>
<pb n="117"/>
<p><b>evamupāsaneti |</b> uktopāsanārūpaṃ yatkarma tadyukternāntaryāmivijñānena
<br/>draṣṭurjīvasya darśanaṃ tatkarmakāvalokanaṃ naṣṭaṃ bhavati | jīvasya svābhāvikaṃ
<br/>yatsvamātrāvalokanaṃ tadvinaṣṭaṃ bhavati | taddhi mokṣapratibandhakam | tadu-
<br/>ktam -- na dṛṣṭerdraṣṭāraṃ paśyeḥ (bṛ. 3 | 4 | 2) ityādi | atra dṛṣṭerdraṣṭāramiti pākaṃ
<br/>pacatītivannirdeśaḥ | dṛṣṭerdraṣṭāraṃ darśanakartāramityarthaḥ | darśanaśravaṇamanananidi-
<br/>dhyāsanānāṃ yaḥ kartā jīvaḥ sa na draṣṭavyaḥ śrotavyo mantavyo nididhyāsitavyaḥ |
<br/>kiṃ tu darśanādikarturjīvādanya eva svāntara ātmā draṣṭavyaḥ | indriyādhīnadarśa-
<br/>nakartāraṃ jīvaṃ prāṇanakartṛtvena na paśyeriti śrutitātparyam | <b>svabhaktamiti |</b>
<br/>vāsudevopi svabhaktaṃ saṃprāpya tasmā ānandarūpamavināśi punarāvṛttirahitaṃ
<br/>svapadaṃ dadātītyarthaḥ |
</p>
<p><b>śārīrakamīmāṃsābhāṣyamiti |</b> idameva śrībhāṣyamiti prasiddham |
<footnote>4|264 -- adarśane <roman>for</roman> darśane <roman>D.</roman></footnote>
<pb n="118"/>
<br/><b>pūrvavṛtteti |</b> anārabhyādhītasya śāstrārambhe saṃprayuktasyāthaśabdasyānantaryārthakatve
<br/>tadānantaryaṃ kasyetyākāṅkṣāyāṃ yogyatābalānnirṇetavyaṃ bhavati | yatra tu madhyetha-
<br/>śabdastatra tadānantaryaṃ kasyetyākāṅkṣāyāṃ pūrvaprakaraṇapratipāditaviṣayasyaivānantaryaṃ
<br/>grāhyaṃ bhavati | tadvadevātra mīmāṃsāśāstramadhyasthoyamathaśabdaḥ | tathā cāsmātpūrvaṃ
<br/>yatpūrvamīmāṃsārūpaṃ jaimininoktaṃ prakaraṇaṃ tatra karmarūpo viṣayaḥ pratipādita iti
<br/>karmajñānamevātra pūrvavṛttam | <b>hetvartha iti |</b> hetuśca buddhisthaḥ karmaphalavināśi-
<br/>tvajñānādiḥ | <b>kāryakāraṇatveneti |</b> pūrvottaramīmāṃsayoḥ saṃbhūya yadekaśāstratvaṃ
<br/>tatsayuktikameva | pūrvamīmāṃsāpratipāditakarmajñānasyottaramīmāṃsāpratipāditabrahma-
<br/>jñānasya ca kāryakāraṇabhāvena saṃgativiśeṣadarśanāditi bhāvaḥ | mīmāṃseti sa-
<br/>mākhyābalādapyekaśāstratvaṃ sidhyati | <b>ṣoḍaśalakṣaṇeneti |</b> lakṣaṇaśabdodhyā-
<br/>yavācī | jaiminiproktāyā dvādaśalakṣaṇyāḥ saṃkarṣakāṇḍenādhyāyacatuṣṭayātmakena
<br/>saha ṣoḍaśalakṣaṇatvaṃ bodhyam |
</p>
<p><b>parīkṣyeti |</b> karmasaṃpādyānsvargādilokānparīkṣya mīmāṃsānyāyairnirūpya
<br/>karmaphalasya kṣayitvaṃ niścitya akṛto nityaḥ paramātmā kṛtena karmaṇā nāsti
<br/>na labhyate iti yo brāhmaṇodhītasāṅgavedo nirvedamāyānnirviṇṇo bhavetsa
<br/>gurumabhigacchedityuttaratra saṃbandhaḥ | <b>ityādīti |</b> ādiśabdena tadyatheha
<br/>karmacito lokaḥ kṣīyata evamevāmutra puṇyacito lokaḥ kṣīyate (chā.
<footnote>4|285 -- lakṣaṇam <roman>for</roman> lakṣaṇena <roman>D.</roman></footnote>
<pb n="119"/>
<br/>8 | 1 | 6 |) antavadevāsya tadbhavati (bṛ. 3 | 8 | 10) na hyadhruvaiḥ prāpyate
<br/>dhruvaṃ karmabhiḥ (kā. 2 | 10) iti śrutisaṃgrahaḥ | antavat vināśi | tat
<br/>brahmajñānamantareṇa kriyamāṇaṃ karma | adhruvaiḥ anityaphalasādhanabhūtairanityadravyasā-
<br/>dhyairvā karmabhiḥ | dhruvaṃ nityaṃ tadātmatattvam | <b>anumāneti |</b> karmaphalaṃ vināśi
<br/>bhāvatve sati kṛtakatvāddhaṭādivat | brahmajñānaphalamavināśi akṛtakatvādātmavat
<br/> -- ityādyanumānaṃ draṣṭavyam | arthāpattyāpyetatsidhyati | śukavāmadevādikṛtakarmatyā-
<br/>gasyānyathānupapatteḥ | <b>ekaikanindayeti |</b> kevalakarmaṇaḥ kevalajñānasya ca ninda-
<br/>yetyarthaḥ | <b>karmaviśiṣṭasyeti |</b> jñānameva mukhyaṃ mokṣasādhanam | karma tu jñāna-
<br/>syāṅgabhūtamiti gauṇaṃ sādhanam | etena karmajñānayorubhayorapi mokṣaṃ prati mukhyameva
<br/>hetutvamiti samuccayavādo nirastaḥ | <b>andhaṃ tama iti |</b> ye bhogaiśvaryaprasaktā
<br/>avidyāṃ vidyāyāḥ sakāśādanyāṃ kriyām | vidyāvidhuraṃ kevalaṃ karmetyarthaḥ | avidyā
<br/>karmasaṃjñānyā (vi. pu. 6 | 7 | 61) iti smṛteḥ | upāsatenutiṣṭhanti tendhama-
<br/>tigāḍhaṃ tamo'jñānaṃ narakaviśeṣaṃ vā praviśanti | u iti nipātovadhāraṇe vidyā-
<br/>yāmityuttaraṃ yojyaḥ | ye svādhikārocitakarmaparityāgena vidyāyāmeva ratāste-
<br/>ndhatamasādbhūya iva tamastadadhikamajñānaṃ praviśanti | yo vidyāṃ brahmopāsanarūpāṃ
<br/>tadaṅgabhūtakarmarūpāmavidyāṃ caitadubhayaṃ saha veda aṅgāṅgibhāvena sahānuṣṭheyaṃ veda
<br/>so'vidyayā vidyāṅgatayā coditena karmaṇā mṛtyuṃ vidyotpattipratibandhakībhūtaṃ
<br/>puṇyapāparūpaṃ prāktanakarma tīrtvā nirviśeṣamullaṅghya vidyayā paramātmopāsanarūpa-
<br/>yā amṛtamaśnute mokṣaṃ prāpnoti | tīrtvetyatropāyavirodhitaraṇamucyate | amṛtamaśnuta
<pb n="120"/>
<br/>ityupeyabrahmaprāptivirodhibhūtebhyaḥ sarvapāpebhyo mokṣa iti bhedaḥ | <b>sarvakartṛtva-
<br/>miti |</b> jagadutpādakatvaṃ paramātmana eva na muktānām | cidacinniyamanasyā-
<br/>pyupalakṣaṇamidam | taduktaṃ sūtrakāraiḥ -- jagadvyāpāravarjaṃ prakaraṇādasaṃnihitatvācca |
<br/>(bra. sū. 4 | 4 | 17) iti | jaḍānāmutpattyādikaṃ cidacitorniyamanaṃ ca jaga-
<br/>dvyāpāraḥ | tadrahitaṃ muktasyaiśvaryam | yato vā imāni bhūtāni jāyante (tai.
<br/>3 | 1) ityādyutpattyādipratipādakaśrutiṣu yaḥ pṛthivīmantaro yamayati (bṛ.
<br/>3 | 7 | 3) ityādiṣu niyamanapratipādakaśrutiṣu paramātmana eva prakaraṇāt |
<br/>kiṃ coktavyāpāraprasaṅge muktasya saṃnidhānamapi nāstīti sūtrārthaḥ | <b>muktāstviti |</b>
<br/>brahma kasyāpyaṅgabhūtaṃ na bhavati | ato'śeṣenaṅgabhūte śeṣiṇi aṅgibhūte mukhye
<br/>brahmaṇi śeṣarūpiṇoṅgabhūtā muktā vipaścitā nirupādhikānanyādhīnāsaṃkucitasarva-
<br/>viṣayakajñānavatā tena brahmaṇā saha sarvānkāmānkalyāṇakārakānbrahmaguṇānaśnuvate
<br/>prāpnuvanti | prāptikarmatvena bhogyabhūtakāmānāṃ brahmasāhityaṃ na tu prāptikartṛtvena
<br/>muktānām | yato brahmaṇeti sahayukte'pradhāne (pā. sū. 2 | 3 | 19) iti sūtreṇāpradhāne
<br/>tṛtīyā | kartṛtvena sāhityāśrayaṇe tu muktāpekṣayā brahmaṇo'prādhānyaṃ tṛtīyāsūcitaṃ
<br/>doṣāya syāt | karmatvena sāhityāśrayaṇe tu brahmaguṇāpekṣayā aprādhānyaṃ brahmaṇi
<br/>na doṣāya | pratyuta brahmāpekṣayāpi brahmaguṇeṣvādarātiśayaḥ sūcito bhavati |
<footnote>4|308 -- bhaktānām <roman>for</roman> muktānām. <roman>C.</roman></footnote>
</p>
<pb n="121"/>
<p><b>tāpatrayeti |</b> tāpastrividhaḥ | ādhyātmikādhibhautikādhidaivikabhe-
<br/>dāt | ātmānaṃ dehamadhikṛtya jāyamāno naisargikośanāyāpipāsārūpo
<br/>dhātuprakopajanyo jvarātīsārādiścādhyātmikaḥ | tathātmānamantaḥkaraṇamadhi-
<br/>kṛtya jāyamānaḥ kāmakrodhalobhamohabhayerṣyāviṣādasaṃśayamūlakastāpa ādhyā-
<br/>tmikaḥ | bhūtāni jarāyujāṇḍajasvedajodbhijjarūpāṇi coravairisiṃhavyāghrapakṣisarpa-
<br/>yūkāvṛkṣalatādīnyadhikṛtya jāyamānastāpa ādhibhautikaḥ | devānyakṣādīndivaḥ
<br/>prabhavānvātavarṣātapaśītoṣṇādīnvā nimittīkṛtya jāyamānastāpa ādhidaivikaḥ |
<br/><b>prakṛtīti |</b> yasmācchabdasvarūpātparaḥ pratyayaḥ kriyate sā prakṛtiḥ | prakṛtiḥ
<br/>pratyayaścetyetāvubhau saha saṃbhūyārthaṃ pratipādayataḥ | ekārthībhāvena dvayormilita
<br/>evārtha iti yāvat | tatra ca pratyayārthasya prādhānyam | yathopagorapatyamaupagava
<br/>ityatropaguśabdaḥ prakṛtiḥ | aṇ pratyayaḥ | tayośca militayoḥ saṃbhūyaika evārtha
<br/>upagusaṃbandhyapatyamityevaṃrūpaḥ | paraṃ tvayaṃ niyamosmātsanpratyayādanyatra jñeyaḥ |
<br/>sanpratyayaprakaraṇe caitadvacanaṃ paṭhitamitīta iti nirdeśaḥ | sanpratyayasthale tu
<br/>sanpratyayavācyāyā icchāyāḥ prakṛtyarthaṃ pratyaprādhānyameva | ata eva devadattena
<br/>grāmo jigaṃsyata ityatra gamanakriyāyāḥ prādhānyena grāmarūpe tatkarmaṇi lakāraḥ
<br/>sidhyati | tathā ca jijñāsāśabdasya jñānaviṣayiṇīccheti nārthaḥ | kiṃ tvicchā-
<br/>viṣayībhūtaṃ jñānamiti | ataśca jijñāsāpadottaraṃ kṛtayā vidheyasamarpikayā
<br/>prathamāvibhaktyā bodhito vidhyaṃśo jñānenaiva saṃbadhyate na tvicchayā | atha vā
<br/>snātvā bhuṅkte ityukte bhojanasya pūrvaṃ jñātatve apradhānepi snānāṃśe vidhervivakṣā
<br/>dṛśyate | vidhiścātrājñātārthajñāpanaṃ na tvapravṛttapravartanamityanyat | tadvadatra bodhyam |
<br/><b>āpātajñānamiti |</b> vākyaśravaṇasamanantaraṃ sadya eva vyutpannasya puruṣasya jāya-
<br/>mānaṃ vākyārthajñānamityarthaḥ | <b>vidhānamantareṇāpīti |</b> na hi gaurastītyukte
<br/>tadarthajñāne etadvākyārtho jñātavya iti vidhyapekṣā dṛśyate | tathā cāthāto brahma-
<br/>jijñāseti sūtreṇa pratipādito jñānavidhirvyarthaḥ syāt | ata upāsanātmaka-
<br/>jñānasyāyaṃ vidhiḥ | sa ca nididhyāsitavya upāsītetyādiśrautavidhimabhilakṣya
<pb n="122"/>
<br/>tadanusāreṇa sūtrakārairukta iti bodhyam | dhyānopāsanādiśabdavācyatvaṃ pradarśayati
<br/> -- <b>ātmā veti |</b> na ca na cakṣuṣā gṛhyate (mu. 3 | 1 | 8) ityanena draṣṭavya iti
<br/>virudhyata iti vācyam | draṣṭavya ityatra dṛśadhātunopacārāddarśanasamānākāramati-
<br/>viśadaṃ jñānamucyate | tādṛśaṃ jñānaṃ ca nididhyāsanasya pāryantikaḥ pariṇāmaḥ |
<br/>tataśca draṣṭavyo nididhyāsitavya iti padadvayena saṃbhūya darśanasamānākāraṃ jñānaṃ
<br/>vidhīyate | <b>vijñāyeti |</b> vijñāya śravaṇamananābhyāṃ jñātvā prajñāṃ nididhyāsanaṃ
<br/>kurvītetyarthaḥ | <b>anuvidyeti |</b> anuvidya śravaṇamananābhyāṃ jñātvā vijānāti vijā-
<br/>nīyāt | dhyeyādityarthaḥ | <b>atra |</b> ātmā veti śrutau | <b>adhyayanavidhinā |</b>
<br/>svādhyāyodhyetavya ityanena | <b>śravaṇe |</b> gurumukhānnyāyayuktārthagrahaṇalakṣaṇe |
<br/><b>mananasya |</b> svātmanyevameveti yuktitaḥ pratiṣṭhāpanarūpasya | <b>avicchinneti |</b>
<br/>avicchinnatvaṃ vijātīyapratyayāntarāvyavahitatvam | <b>dhruvā smṛtiḥ |</b> anavarataṃ para-
<br/>mātmadhyānam | <b>śravaṇāditi |</b> tathā caitadekavākyatayā nididhyāsitavya ityādau
<br/>na sāmānyadhyānaṃ vidhīyate | kiṃ tvanavaratamiti siddhyati | <b>sā ca smṛtiḥ |</b>
<br/>dhruvā smṛtiḥ | <b>bhidyata iti |</b> hṛdayasyāntaḥkaraṇasya granthirgranthivaddurmoco
<br/>rāgadveṣādiḥ | hṛdamayate prāpnotīti hṛdayaśabdena jīvo vocyate | tathā sarvasaṃśayā
<pb n="123"/>
<br/>naśyanti | brahmajñānena sarvajñatvāt | tathā prārabdhavyatiriktāni karmāṇi ca
<br/>naśyanti | nāśo nāma phalotpādanaśaktivināśaḥ | pare brahmadevādayovare
<br/>nikṛṣṭā yasmātsa parāvaraḥ paramātmā | yataścātra granthivimokṣakāraṇaṃ paramātmada-
<br/>rśanamuktaṃ tatastadekavākyatāyai dhruvā smṛtirityatrāpi granthivimokṣakāraṇatvenoktā
<br/>dhruvā smṛtirdarśanasamānākāraiva grāhyeti sidhyati | <b>vedanamiti |</b> vedanaṃ nāmo-
<br/>pāsanameva yato brahmetyupāsīta (chā. 3 | 18 | 1) iti prakramya tādṛśopāsanā-
<br/>viṣaya eva ya evaṃ veda (chā. 3 | 18 | 3) iti vedanaṃ śrūyata iti vākyakāravaca-
<br/>nārthaḥ | <b>nāyamātmeti |</b> pravacanaṃ mananam | medhā dhyānam | eṣa upāsaka-
<br/>kṛtānavaratanididhyāsanena prītaḥ paramātmā yamevopāsakaviśeṣaṃ vṛṇute svīyatvena
<br/>svīkaroti tena paramātmā labhyaḥ | tasyopāsakaviśeṣasyaiṣa paramātmā svāṃ tanūṃ
<br/>prakāśayati | tataśca sa mukto bhavati | etacchrutyanurodhādīśvaratanupradarśanapariṇataṃ
<br/>viśeṣadhyānameva vidheyamiti bhāvaḥ | <b>teṣāmiti |</b> satatayuktānām | paramā-
<br/>tmanaḥ satatayogaṃ kāṅkṣatām | āśaṃsāyāṃ bhūtavacca (pā. sū. 3 | 3 | 132)
<br/>iti pāṇinisūtreṇa kartari ktapratyayaḥ | prītipūrvakamiti madhyamaṇinyāyenobha-
<br/>yānvayi |
</p>
<p>bhajatāmityatra bhaktyā labhya ityatra coktā bhaktiḥ pūrvoktā dhruvā smṛtire-
<br/>vetyāha -- <b>bhaktistviti |</b> niratiśaya ānando yasmādetādṛśaḥ priyo yaḥ para-
<pb n="124"/>
<br/>mātmā tasmādananyattadeva prayojanaṃ yasya tādṛśaḥ sakaletaraviṣayavairāgyayukto jñāna-
<br/>viśeṣa ityarthaḥ | <b>saṃbhavāditi |</b> saṃbhavo yuktiḥ | nirvacanamapramāṇebhyo niṣkṛṣṭaṃ
<br/>vacanamāgamarūpam | <b>aduṣṭāditi |</b> jātiduṣṭaṃ kalañjagṛñjanādikam | āśraya-
<br/>duṣṭaṃ patitādisvāmikam | nimittaduṣṭamucchiṣṭādikam | trividhadoṣarahitānnaseva-
<br/>nena kāyaśuddhidvārā cittaśuddhirbhavatītyarthaḥ | <b>kāmānabhiṣvaṅga iti |</b> abhi-
<br/>ṣvaṅgo manovikāraviśeṣaḥ | yena viṣayānabhuktvā sthātuṃ na śakyate | <b>saṃśīlanam |</b>
<br/>upāsyadevatānucintanam | <b>satyeti |</b> satyaṃ bhūtahitam | ārjavaṃ vākkāyamana-
<br/>sāmaikarūpyam | dayā svārthanirapekṣaparaduḥkhāsahiṣṇutvam | dānaṃ lobharāhityena
<br/>dravyādidānam | ādipadenāhiṃsānabhidhyāsaṃgrahaḥ | ahiṃsā kāyena vācā manasā
<br/>ca parapīḍānivṛttiḥ | parakīye svabuddhirabhidhyā | niṣphalacintā vā | parakṛtāpa-
<br/>rādhacintā vā | tadrāhityamanabhidhyā | <b>dainyeti |</b> deśakālavaiguṇyena śokavastu-
<br/>smaraṇena vā jāyamānaṃ manaḥśaithilyaṃ dainyam | <b>tadviparyayajeti |</b> deśakālānu-
<br/>kūlyena priyavastusmaraṇena vā jāyamānaṃ manaḥśathilyaṃ tuṣṭiḥ | ayamevoddharṣaḥ |
<br/>tadabhāvonuddharṣaḥ | śokasyevātisaṃtoṣasyāpi manaḥśaithilyahetutvāttadabhāva āva-
<br/>śyaka ityāśayaḥ |
</p>
<p><b>ananyaprayojaneti |</b> na paramātmanaḥ sakāśādanyatprayojanaṃ yasya tādṛśama-
<br/>navarataṃ niratiśayapriyo ya ātmā tasya yo viśadaḥ pratyayaḥ spaṣṭovabhāsastadrūpaṃ
<pb n="125"/>
<br/>ca yaddhyānaṃ tadrūpayā bhaktyetyarthaḥ | <b>ubhayeti |</b> jñānena karmaṇā ca saṃskṛ-
<br/>tamantaḥkaraṇaṃ yasya tādṛśasyopāsakasyaikāntikovaśyaṃbhāvyātyantiko'vināśī ca
<br/>bhaktiyogo labhya ityarthaḥ |
</p>
<p><b>janmādīti |</b> janma sṛṣṭiḥ | ādipadena sthitipralayasaṃgrahaḥ | sṛṣṭisthitipra-
<br/>layamiti samāhāradvaṃdvaḥ | janmādīti bahuvrīhistadguṇasaṃvijñānaḥ | teṣāṃ guṇānāṃ
<br/>bahuvrīhighaṭakapadārthānāṃ kāryānvayitayā saṃvijñānaṃ yatra sa tadguṇasaṃvijñānaḥ |
<br/>yathā lambakarṇamānayeti | atra lambakarṇayorapyānayanakriyāsaṃbandhaḥ | atha vā
<br/>tacchabdena viśeṣyamucyate | guṇaśabdena ca viśeṣaṇam | samityasyaikīkaraṇamarthaḥ |
<br/>viśeṣyaṃ viśeṣaṇaṃ caikakāryānvitatvena yo bahuvrīhirjñāpayati sa tadguṇasaṃvijñānaḥ |
<br/>lambakarṇau viśeṣaṇībhūtau | paśurviśeṣyaḥ | citragumānayetyatra tu na tadguṇasaṃvi-
<br/>jñāno bahuvrīhiḥ | citrāṇāṃ gavāmānayanakriyayā sahāsaṃbandhāt | <b>aci-
<br/>ntyeti |</b> jīvakartṛkatvābhāvena cintayitumaśakyā ākāśavāyvādibhedena vividhā
<br/>ca yā racanā saṃsthānaṃ tadākāreṇa racanīyasya | anenācidaṃśavaicitryamuktam |
<br/>cidaṃśavaicitryamāha -- <b>niyateti |</b> asmindeśesminkāla idaṃ phalamanena bhokta-
<br/>vyamiti niyamo brahmadevamārabhya stambaparyantaṃ sarvajīveṣu sādhāraṇa evetyarthaḥ |
<br/><b>nikhileti |</b> nikhilā aśeṣā ye heyāstyājyā jaḍagatā janmādayo vikārāści-
<br/>dgatāḥ kleśādayaśca tatpratyanīkaṃ svabhāvata eva tadviruddhaṃ svarūpaṃ yasya tasmādityarthaḥ |
<br/><b>pravartanta iti |</b> tadbrahmeti śeṣaḥ |
</p>
<pb n="126"/>
<p><b>kāraṇamiti |</b> kāraṇasyotpattijñaptisādhāraṇatvādutpattikāraṇanirāsāyāha --
<br/><b>pramāṇamiti | tadyonitvam |</b> śāstrapramāṇakatvam | <b>pūtikūṣmāṇḍeti |</b>
<br/>pūti atyantaparyuṣitatvena kṛmyādiduṣṭatvena ca durgandhātiśayayuktaṃ yatkūṣmā-
<br/>ṇḍaphalaṃ tadyathā dūrata eva parityajyate tadvadetadanumānamityarthaḥ | atha vā yathā
<br/>pūtisaṃjñakādvallīviśeṣātkūṣmāṇḍotpattirna bhavati tadvadityarthaḥ | tathā hi --
<br/>uktānumāne kāryatvahetustāvadasiddhaḥ | na hi samudraparvatādīnāṃ kenāpi kriya-
<br/>māṇatvamupalabhyate | sāvayavatvena kāryatvānumānaṃ tu na | hetoḥ sopādhikatvāt |
<br/>śakyakriyatvamupādhiḥ | yatra kāryatvaṃ tatra śakyakriyatvamiti ghaṭādau sādhyavyāpa-
<br/>katvam | yatra sāvayavatvaṃ tatra śakyakriyatvaṃ niyamena nāsti | parvatādau vyabhi-
<br/>cārāditi sādhanāvyāpakatvam | kiṃ ca parvatamahārṇavādīnāṃ kāryatvāṅgīkārepye-
<br/>kenaiva te nirmitā ityatra na kiṃcitpramāṇam | yenaika īśvarastatkartā sidhyet |
<br/>na ca jīvānāṃ parvatādyutpādane na sāmarthyamiti vācyam | upacitapuṇyaviśeṣāṇāṃ
<br/>devatānāṃ śaktivaicitryadarśanāt | kiṃ ca jagatkartṛtvenābhimata īśvaraḥ saśarīro-
<br/>'śarīro vā | aśarīratve kartṛtvaṃ na saṃbhavati | anupalabdheḥ | saśarīratve tu
<br/>taccharīraṃ nityamanityaṃ vā | nityatve sāvayavasya tasya nityatvena jagatopi
<br/>nityatvāṅgīkāre bādhakābhāvena kāryatvaṃ na sidhyatīti neśvaraḥ sidhyet | ani-
<br/>tyatve tu kenotpāditaṃ tat | svayameveti cenna | aśarīrasya tadayogāt | śarīrā-
<br/>ntareṇa cedanavasthāpātaḥ | kiṃ ca tasya śarīrābhāvānna kaścijjagadutpādanakṣamo
<br/>vyāpāraḥ saṃbhavati | nirvyāpārasya kartṛtvaṃ tu na kvāpi dṛśyate |
</p>
<p><b>siddharūpaṃ brahmeti |</b> pratipādayitumityasya karmaitat | śāstraṃ kartṛ | siddha-
<br/>brahmapratipādakatve svīkṛte tu śāstraṃ na kasyacitpravartakaṃ nivartakaṃ vā syāt | tathā
<pb n="127"/>
<br/>ca tasya sukhaparyavasāyitvaṃ duḥkhanivṛttiparyavasāyitvaṃ vā nāstītyaprayojanakatvena
<br/>tasyāprāmāṇyāpattiḥ | ato na tasya siddhabrahmapratipādakatvaṃ svīkāryamiti śaṅkā-
<br/>śayaḥ | <b>paryanuyogaḥ |</b> praśnaḥ | <b>paramapuruṣārthabhūtasyeti |</b> ānandasvarūpasya
<br/>brahmaṇaḥ puruṣairarthyamānatvātpuruṣārthatvam | anavadhikātiśayatvācca tasya paramatvam |
<br/>etena siddhabrahmapratipādakasyāpi śāstrasya saprayojanakatvaṃ sidhyati | kiṃ ca yatra
<br/>yatra pravṛttinivṛttyanyataraparatvābhāvastatra tatra prayojanaśūnyatvamiti na niyamaḥ |
<br/>loke tasya vyabhicāradarśanādityāha -- na ceti | <b>putrasta iti |</b> putraste jāta
<br/>iti vākyāddharṣaprāptirnāyaṃ sarpa iti vākyādbhayanivṛttiśceti prayojanaṃ siddhavā-
<br/>kyādapi jāyamānaṃ loke dṛśyata iti bhāvaḥ ||
</p>
<p>|| iti sarvadarśanasaṃgrahavyākhyāyāṃ darśanāṅkurābhidhāyāṃ rāmānujadarśanaṃ samāptam ||
</p>
<pb n="128"/>
<p><b>jīvāṇutveti |</b> jīvoṇuḥ | na madhyamaparimāṇo nāpi vibhuḥ | sa ca
<br/>mokṣepi paramātmano dāsa eva | apauruṣeyā nityā vedāḥ | te ca siddhabrahmārtha-
<br/>bodhakā api pramāṇabhūtā eva | teṣāṃ ca na parataḥ prāmāṇyam | pratyakṣānumāna-
<br/>śabdarūpaṃ pramāṇatrayam | pañcarātragranthānusaraṇam | ākāśādiprapañcaścāyamātmanaḥ
<br/>sakāśādbhinnaḥ satyaśca | etatsarvaṃ rāmānujācāryāṇāṃ pūrṇaprajñācāryāṇāṃ ca mate
<br/>samānameva | <b>parasparaviruddheti |</b> etacca kimatra tattvam (da. 4 pa. 191)
<br/>ityāśaṅkya sarvaṃ tattvam -- ityādigranthena prāguktameva | <b>kṣapaṇaketi |</b> kṣapaṇakā
<br/>jaināḥ | taiśca parasparaviruddhāstitvanāstitvādidharmajātamekatra svīkṛtya syādvādaḥ
<br/>pratipāditaḥ | sa ca prāgukta (da. 3 pa. 368) eva | <b>bhaṅgyantareṇeti |</b> ida-
<br/>manupadameva sphuṭībhaviṣyati |
</p>
<p><b>aśeṣasadguṇa iti |</b> svātantryaśaktivijñānasukhādibhiraśeṣairguṇairyukta ityarthaḥ |
</p>
<p><b>nanu sajātīyeti |</b> nāneti pṛthagbhūtaṃ vastūcyate | tasya bhāvo nānātvaṃ
<br/>bhedaḥ | sa ca pratiyogibhedena trividhaḥ -- sajātīyapratiyogiko vijātīyaprati-
<br/>yogikaḥ svagatapratiyogikaśca | paramātmani jīvātmanaḥ sakāśādvidyamāno bheda
<br/>ādyaḥ | ākāśādibhyaḥ sakāśādvidyamāno bhedo dvitīyaḥ | svagatebhyaḥ kāru-
<br/>ṇyādiguṇebhyaḥ sakāśādvidyamāno bhedastṛtīyaḥ | evaṃ prāptaṃ bhedatrayaṃ sadeva so-
<pb n="129"/>
<br/>myedamagra āsīt | ekamevādvitīyam (chā. 6 | 1 | 1) ityādiśrutibhirniṣi-
<br/>dhyate | ekameva tattvam bhedaḥ kvāpi nāstyeveti tacchrutitātparyam | paramā-
<br/>tmanaḥ saguṇatve svagatā ye guṇāstatpratiyogikabhedasya tatrāvaśyaṃbhāvāduktaśru-
<br/>tivirodha ityāśayaḥ | <b>bhedapramāpaketi |</b> bhedasatyatvabodhaketyarthaḥ | <b>pratyakṣa-
<br/>miti |</b> idaṃ kartṛpadam | pratyakṣapramāsādhanabhūtaṃ pratyakṣapramāṇamindriyamityarthaḥ |
<br/><b>adhyakṣayati |</b> satyatvena bodhayati |
</p>
<p>bhedamanaṅgīkurvatāṃ māyāvedāntyanusāriṇāmāśaṅkāmanuvadati -- <b>atha manyethā
<br/>ityādinā suprasaramityantena | dharmipratiyogipratipattimiti |</b> nīlaṃ
<br/>pītādbhinnamityatra nīlaṃ bhedasya dharmi | pītaṃ bhedasya pratiyogi | tatra ca
<br/>nīlasya bhedadharmitvena jñānaṃ tathā pītasya bhedapratiyogitvena jñānaṃ yadi na
<br/>syāccedbhedajñānaṃ sutarāṃ na saṃbhavati | bhedajñānasya dharmipratiyogijñānasāpekṣa-
<br/>tvāt | <b>dvitīyepīti |</b> bhedaviṣayakapratyakṣe dharmipratiyogināvapi dharmitvena
<br/>pratiyogitvena ca viṣayau bhavata iti pakṣepi kiṃ dharmipratiyoginoḥ pūrvaṃ
<br/>pratyakṣajñānaṃ paścādbhedasyātha vā dharmipratiyogibhedānāṃ yugapadeva pratyakṣajñāna-
<br/>miti vikalpaḥ | <b>buddherviramyeti |</b> yathā gaṅgāyāṃ ghoṣa ityatra gaṅgāśabdo
<br/>nīraviśeṣarūpamarthamupasthāpayati | tādṛśārthopasthāpanarūpaṃ vyāpāraṃ kṛtvā virato
<br/>ghoṣenvayārthaṃ tīrārthopasthāpanarūpaṃ vyāpāraṃ kartuṃ na prabhavati | atastīrārtho-
<br/>pasthāpanaṃ nīreṇaiva sāmīpyasaṃbandhena lakṣaṇayā kartavyaṃ na tu gaṅgāśabdena |
<br/>tathā cārthasyaiva lakṣaṇā na tu śabdasya | gaṅgāśabdastīrārthopalakṣaka iti
<br/>pravādastu paraṃparayā gauṇa eva | yathā vā dhānuṣkeṇa prerita iṣuḥ krośapari-
<br/>mitaṃ deśaṃ gantuṃ samarthopi madhye kenacitpratihato viratavyāpāraścettaduttarakṣa-
<br/>ṇeṅguliparimitamapi gantuṃ na prabhavati tathā dharmipratiyoginau viṣayīkṛtya
<pb n="130"/>
<br/>viratā buddhirbhedaṃ viṣayīkartuṃ na prabhavati | etadabhiprāyeṇaiva śabdabuddhikarmaṇāṃ
<br/>viramya vyāpārābhāva iti ca sarvasiddham -- iti kāvyapradīpe pañcamollāsa uktam |
<br/><b>anyonyāśrayeti |</b> bhedagrahaṇārthaṃ dharmipratiyogigrahaṇaṃ dharmipratiyogigrahaṇārthaṃ
<br/>ca bhedagrahaṇamityanyonyāśrayaḥ | yato bhedagrahaṇātpūrvaṃ dharmipratiyoginordharmitvena
<br/>pratiyogitvena ca grahaṇaṃ na saṃbhavati | <b>kāryakāraṇeti |</b> bhedapratyayaḥ
<br/>kāryam | dharmipratyayaḥ pratiyogipratyayaśca kāraṇam | tayoḥ kāryakāraṇabhūtayo-
<br/>rdvayoḥ pratyayayorekadā na saṃbhava ityarthaḥ | <b>pratiyogipratītirapīti |</b> bhedapra-
<br/>tyayasya kāraṇamityanuṣaṅgaḥ |
</p>
<p><b>vastusvarūpeti |</b> ghaṭādivastunaḥ svarūpaṃ yatkambugrīvādikaṃ sa eva bhedo
<br/>nānya iti mādhvāḥ | ghaṭādivastunaḥ sakāśādanyo ghaṭādivastudharmo bheda iti
<br/>vaiśeṣikādayaḥ | <b>coreti |</b> māṇḍavyanāmā kaścana ṛṣiścorabuddhyā rājñā pradharṣitaḥ |
<br/>rājā ca śāsanaṃ kartukāmo yāvattaṃ śūle samāropayati tāvadanyaṃ satyaṃ coraṃ
<br/>bubudhe | sadya eva sa muniḥ śūlādavatārya rājñā mocitaḥ kṣamasveti prārthitaśca |
<br/>kasya karmaṇoyaṃ vipāka iti suvicāryāpyātmanoparādhamajānānaḥ sa ṛṣista-
<br/>jjñānārthaṃ yamasadanaṃ gato bālye kaścitkīṭastvayā baddhaḥ -- iti yamena bodhitaḥ |
<br/>ajñānakṛtāparādhasya ca nānuguṇamīdṛśaṃ śāsanamiti kruddhena māṇḍavyena martya-
<br/>loke śūdrayonau janiṃ labhasvetyabhiśapto yamo vicitravīryasya dāsyāṃ vyāsā-
<br/>jjaniṃ lebhe | ayameva vidura iti prasiddhaḥ | tataḥ prabhṛtyajñānakṛtoparādhaḥ
<br/>kṣamya iti samayaṃ cakre yamaḥ | iyaṃ kathā bhārata ādiparvaṇi (adhyāya 107,
<br/>108) draṣṭavyā | evaṃ caikasyāparādhastannimittaṃ śāsanaṃ cānyasyeti yatra viṣa-
<br/>yastatraitannyāyāvatāraḥ | prakṛte ca dharmipratiyogisahitasya bhedasya pratyakṣajñānaṃ
<br/>bhavatītyasyāsaṃbhavitvena tvatsaṃmatasyārthasya yaḥ svīkārastadrūpoparādho dharmabhedavādi-
<br/>naḥ | tannimittāni dūṣaṇāni ca svarūpabhedavādinaṃ pratyucyanta iti soyaṃ corā-
<pb n="131"/>
<br/>parādhānmāṇḍavyanigrahanyāyaḥ | <b>tadaviṣayatvāditi |</b> vastusvarūpabhedāviṣaya-
<br/>tvādityarthaḥ | yadi hi vastunaḥ sakāśādanyastaddharmabhūto bhedaḥ syāttarhi pratyakṣeṇa
<br/>kevalabhedasya grahaṇamatha vā dharmipratiyogisahitasya | tatrāpi dharmipratiyogi-
<br/>bhedānāṃ grahaṇaṃ krameṇota yugapadityevaṃ tvaduktā vikalpāḥ saṃbhaveyurna tu bhedasya
<br/>vastusvarūpatva iti bhāvaḥ | atha dharmabhedavādī śaṅkate -- <b>nanviti | ghaṭava-
<br/>diti |</b> yathā ghaṭapratītirna pratiyogisāpekṣā amukāddhaṭa iti tathāmukādbheda
<br/>ityevaṃ sāpekṣā bhedapratītirna syāt | loke tu niyamena sāpekṣaiva bhedapratītirdṛ-
<br/>śyate | tathā ca bhedapratīterdharmipratiyogipratītisāpekṣatvena parapratītinirapekṣapra-
<br/>tītikaghaṭādisvarūpatvaṃ bhedasya nopapadyate | <b>prathamamiti |</b> advaitināṃ naye yathāna-
<br/>pekṣapratītikapratyakcaitanyasvarūpasyāpi jīvabrahmaikyasya jīvasya brahmaṇaikyam -- iti
<br/>dharmipratiyogipratītyapekṣayā pratīyamānatvaṃ svīkriyate tathā nirapekṣapratītikadha-
<br/>rmisvarūpasyaiva bhedasya dharmipratiyogipratītyapekṣayā pratīyamānatvaṃ saṃbhavati |
<br/>svarūpasyaiva tathātvāt | ayaṃ bhāvaḥ -- dharmabhedavādināṃ naye prathamaṃ dharmiṇo
<br/>ghaṭasya ghaṭatvena jñānam | tataḥ pratiyoginaḥ paṭādeḥ paṭatvādinā jñānam |
<br/>tatastayordharmitvapratiyogitvānusaṃdhānasahakṛtaṃ bhedajñānam | tato ghaṭaḥ paṭādbhinna
<br/>iti vyavahāra iti kramaḥ | svarūpabhedavādināṃ naye tu prathamaṃ ghaṭasya sarvato
<br/>vilakṣaṇena ghaṭatvena svarūpeṇa jñānam | idameva ca bhedajñānam | sarvato vila-
<br/>kṣaṇasya kambugrīvādisaṃsthānaviśeṣasvarūpasyaiva bhedatvāt | tataḥ pratiyoginaḥ
<br/>paṭādeḥ paṭatvādinā jñānam | tataḥ pratiyogitvānusaṃdhānapūrvako ghaṭaḥ paṭādbhinna
<br/>iti vyavahāra iti kramaḥ | na hi vyavahārādavyavahitapūrvakṣaṇa eva bhedajñānamiti
<br/>niyamaḥ | paṭāddhaṭasya bheda iti vaiyadhikaraṇyena vyavahārastu ghaṭasya svarūpamiti
<br/>vyavahāravadgauṇa eveti na dharmabhedasādhakaḥ | kiṃ ca yadi na svarūpaṃ bhedastadā
<br/>padārthe dṛṣṭe prāyaḥ sarvato vailakṣaṇyaṃ tasya na jñāyeta | tathā ca gavaye dṛṣṭepi
<pb n="132"/>
<br/>gavārthinaḥ pravṛttiḥ syādgośabdasmaraṇaṃ ca syāt | <b>na ceti |</b> na hītyarthaḥ | kiṃ-
<br/>citpratiyogikabhedavānpaṭa ityatra bhedo viśeṣaṇam | paṭo viśeṣyaḥ | paṭe kiṃci-
<br/>tpratiyogiko bheda ityatra bhedo viśeṣyaḥ paṭo viśeṣaṇam | viśeṣaṇaviśeṣyayośca
<br/>bhedo rājñaḥ puruṣa ityādau prasiddha eva | evaṃ viśeṣaṇaviśeṣyatayā bhedasiddhiḥ
<br/>kriyate cetpūrvoktā doṣāḥ syuḥ | na tu tathā tasya siddhirasmābhiḥ pratipādyate |
<br/>anyonyāśrayadoṣaprasaṅgāt | tamevānyonyāśrayamupapādayati -- <b>viśeṣaṇaviśe-
<br/>ṣyabhāvaśceti |</b> viśeṣaṇaviśeṣyabhāvagrahaśca bhedagrahāpekṣa ityarthaḥ | astvevaṃ
<br/>tathāpi kathamanyonyāśraya iti cettatrāha -- <b>dharmīti |</b> ghaṭātpaṭasya bheda iti
<br/>paṭasya bhedaṃ prati dharmitvaṃ ghaṭasya cāvadhitvena pratiyogitvaṃ pratītyaiva hi bhedaḥ
<br/>pratyetuṃ śakyate | bhedapratītyapekṣā ca dharmitvapratiyogitvapratītiriti | evaṃ ca
<br/>bhedavānpaṭaḥ paṭe bheda ityevaṃ yā viśeṣaṇaviśeṣyatayā pratītiḥ sā bhedasya sādhane
<br/>yuktirna bhavati | tarhi bhedaḥ kiṃrūpa iti cetpadārthasvarūpa eva bheda iti viṣṇu-
<br/>tattvanirṇayagranthārthaḥ | <b>ata eveti |</b> yataḥ sarvato vilakṣaṇatattadvastusvarūpajñānaṃ
<br/>tattadvastuno viśiṣṭavyavahāre kāraṇamata evetyarthaḥ | sarvato vilakṣaṇaṃ yadgoḥ svarūpaṃ
<br/>tasya gavaye dṛṣṭepyajñānānna tanmūlako gavārthipravṛttirūpo gośabdasmaraṇarūpaśca
<br/>vyavahāra iti bhāvaḥ | <b>na ca nīreti |</b> nīramiśrite kṣīre cakṣuṣā gṛhyamāṇe
<br/>vastusvarūpaṃ na gṛhyata iti vaktuṃ na śakyate | cakṣuḥsaṃnikarṣasya sattvāt | tathā ca
<br/>svarūpasyaiva bhedatve bhedopi gṛhīta eva bhaveditīdaṃ kṣīramidaṃ nīramityevaṃ bhedaprati-
<br/>bhāsovaśyaṃ bhāvya ityāśayaḥ | <b>samānābhihāreti |</b> samānena vastunā
<br/>sahaikībhāvaḥ samānābhihāraḥ | yathā dūrato dṛśyamānaḥ puruṣaḥ prathamamayaṃ kaścana
<br/>padārtha iti jñāyate | tata unnata iti | tataḥ prāṇīti | tataḥ puruṣa iti | tato
<br/>yuveti | evaṃ caikasyaiva vastunaḥ svarūpaṃ tāratamyena nānāvidhaṃ tathātathā sādhana-
<br/>vaśādgṛhyate | tathā ca mādhe --
</p>
<pb n="133"/>
<p><lg><l>cayastviṣāmityavadhāritaṃ purā tataḥ śarīrīti vibhāvitākṛtim |</l>
<l>vibhurvibhaktāvayavaṃ pumāniti kramādamuṃ nārada ityabodhi saḥ ||</l></lg> (māgha 1 | 2)
<br/>iti | etacca svarūpatāratamyaṃ dharmabhedavādināpi svīkāryameva | tathā ca
<br/>svarūpabhedavādinaye svarūpasyānekatve bhedasyāpyanekatvamāvaśyakamiti nīrami-
<br/>śrite kṣīre ghaṭādbhedo gṛhyate na nīrāt | tādṛśasvarūpajñānesmadādicakṣuṣo'sāma-
<br/>rthyāt | evaṃ ca nīrakṣīrayorekībhāvānna mitho vilakṣaṇasvarūpasya jñānamiti na
<br/>tādṛśabhedajñānaṃ nāpi nīrādbhinnaṃ kṣīramiti tatra vyavahāra iti bhāvaḥ |
</p>
<p>evaṃ svarūpabhedapakṣaṃ pratipādya bhedāṅgīkartṛtvena svayūthyānāṃ dharmabhedavādināṃ mataṃ
<br/>samarthayati -- <b>bhavatu veti | dharmipratiyogīti |</b> prathamaṃ dharmipratiyoginorghaṭapa-
<br/>ṭayorghaṭatvena paṭatvena ca grahaṇam | tatastayorghaṭapaṭayordharmitvapratiyogitvānusaṃdhāna-
<br/>sahakṛtasya bhedasya samūhālambanātmakajñāna ivaikenaiva vyāpāreṇa grahaṇam | idameva
<br/>taddhaṭitabhedagrahaṇam | atra kāryakāraṇabuddhyoryaugapadyābhāvāt (da. 5 paṃ. 21)
<br/>iti prāgukto doṣastu nāpādanīyaḥ | ghaṭapaṭayoryaddharmitvena pratiyogitvena
<br/>ca jñānaṃ tasya bhedajñānakāraṇatvābhāvāt | ghaṭapaṭayoryaddhaṭatvena paṭatvena ca
<br/>jñānaṃ pūrvavṛttaṃ tasya bhedajñānakāraṇatvāt | ghaṭe bhedadharmitvaṃ paṭe bhedapratiyogitvaṃ
<br/>ca vastusadeva bhedajñāne kāraṇaṃ na tu jñātamiti na kaściddoṣaḥ | <b>parasparā-
<br/>śrayeti |</b> ghaṭapaṭayorghaṭatvena paṭatvena ca yajjñānaṃ tadbhedajñānasāpekṣam | bhedajñānaṃ
<br/>ca tādṛśajñānasāpekṣamityanyonyāśraya ityāśayaḥ | prabhedaśālinaḥ | vastutaḥ
<br/>sarvato vilakṣaṇasvarūpasya | ghaṭapaṭayoryaditaravilakṣaṇena svasvarūpeṇa jñānaṃ tatpa-
<br/>rānapekṣayaiva jāyamānaṃ dṛśyata iti na ghaṭapaṭayorghaṭatvena paṭatvena ca jñānaṃ bheda-
<pb n="134"/>
<br/>jñānasāpekṣamiti bhāvaḥ | <b>bhedāntarabhedyatveneti |</b> bhedyaḥ -- bhinna iti vyavahā-
<br/>rārhaḥ | yathā ghaṭaniṣṭhena paṭapratiyogikena prathamabhedena ghaṭo bhedyo bhavati tathā
<br/>tādṛśaprathamabhedaniṣṭhena ghaṭapratiyogikena dvitīyabhedena prathamabhedo bhedyo bhavati |
<br/>dvitīya bhedopi tanniṣṭhena prathamabhedapratiyogikena tṛtīyabhedena bhedya ityevamana-
<br/>vasthā syāt | kiṃ ca yathā prathamabhedena ghaṭaḥ paṭādbhinno bhavati tathā sa
<br/>eva ghaṭaḥ prathamabhedādbhinno dvitīyabhedena syāt | punaśca sa ghaṭastṛtīyabhedena
<br/>dvitīyabhedādbhinnaḥ syādityaparānavastheti bhāvaḥ | <b>mūlābhāvāditi |</b> yathā
<br/>ghaṭapaṭau bhinnāviti vyavahāro ghaṭaniṣṭhapaṭapratiyogikabhedasvīkāre pramāṇaṃ tathā
<br/>bhedabhedinau bhinnāviti vyavahāro dṛśyeta cettena pramāṇena bhedaniṣṭho
<br/>dvitīyo bhedaḥ sidhyet | kiṃ tu tathā vyavahāro loke naiva dṛśyata iti
<br/>nānavasthā | etena prāguktā dvitīyāpyanavasthā pratyuktā | bhedipratiyogike
<br/>bhedaniṣṭhe dvitīyabhede bhedapratiyogike bhediniṣṭhe dvitīyabhede ca pramāṇabhūto
<br/>bhedabhedinau bhinnau -- ityeka eva vyavahāraḥ | tasya vyavahārasyaivādarśanena
<br/>dvividhasyāpi dvitīyabhedasyāsiddhau nānavastheti bhāvaḥ | kiṃ caika eva
<br/>bhedaḥ paṭāddhaṭo bhinna iti vyavahāre svayaṃ ca bhedo ghaṭādbhinna iti
<br/>vyavahāre ca heturbhavediti tādṛśavyavahārasattvepi na kṣatiḥ | atha bhedaparaṃparānu-
<br/>mānenānavasthā syādityabhiprāyeṇāśaṅkate -- <b>na caikabhedeti |</b> paṭapratiyogiko
<br/>ghaṭaniṣṭho yaḥ prathamabhedaḥ sa na ghaṭasvarūpaṃ kiṃ tu ghaṭasya dharma iti mate dharmibhūta-
<br/>ghaṭapratiyogiko dharmabhūtabhedaniṣṭho dvitīyo bhedovaśyaṃ svīkārya eva | dharmadharmiṇo-
<br/>rbhedasya ghaṭatadrūpādau prasiddhatvāt | atra ca ghaṭaḥ prathamabhedena bhedyo bhavati |
<br/>prathamo bhedaśca dvitīyabhedena bhedyo bhavati | īdṛśaṃ ca bhedāntarabhedyatvaṃ prathamabhedasya
<br/>dṛṣṭvā taddṛṣṭāntena dvitīyabhedasyāpi bhedāntarabhedyatvamanumīyate | yathā vimato
<br/>dvitīyabhedo bhedāntarabhedyo bhedatvātprathamabhedavaditi | evaṃ tṛtīyabhedasiddhau
<br/>tasyāpi punarbhedāntarabhedyatvānumānena caturthaḥ sidhyedityanavasthā syāt | <b>dṛṣṭānta-
<br/>bhedāvighāteneti |</b> yatrānavasthā tatrāgatyā kvacidviśramovaśyaṃ siddhavadgrahītavyaḥ |
<br/>yathā ghaṭatvapaṭatvādisāmānyeṣu sāmānyatvaṃ jātiścettatsāmānyatvaṃ jātireveti
<br/>tatrāpi punastatsāmānyatvamavaśyaṃ svīkāryaṃ syādityanavasthāyāṃ sāmānyeṣu sāmā-
<pb n="135"/>
<br/>nyatvaṃ jātirna svīkriyate | ghaṭatvapaṭatvādyā eva jātayo na svīkāryā iti tu na
<br/>yuktam | tāsāṃ pratyakṣasiddhatvenānavasthayā bādhāyogāt | keṣucidudāharaṇeṣu
<br/>svabhāvata eva viśramo bhavati | yathā naiyāyikamateyaṃ ghaṭa iti vyavasāyātmaka-
<br/>jñānena ghaṭo gṛhyate | vyavasāyastvanuvyavasāyena ghaṭamahaṃ jānāmītyādyākāreṇa
<br/>gṛhyate | sa cānuvyavasāyaḥ punaranuvyavasāyāntareṇa gṛhyata iti yāvadbuddhibalaṃ
<br/>tricaturakakṣyāviśrāntaṃ bhavati grahaṇam | buddheḥ sāmarthyopakṣaye tu caramonuvyava-
<br/>sāyaḥ svayamagṛhīta eva pūrvānuvyavasāyagrāhaka iti nānavasthā | prakṛte tvekena
<br/>bhedenānyasya bhedasyānumāne tenāpyaparasya bhedasyānumānamityanavasthā kvacidanumāna-
<br/>viśrānti gṛhītvā nivāryatetha vā jagati bheda eva nāstīti siddhavadgṛhītvā nivā-
<br/>ryate | ādye kānicidanumānāni prakalpyāvikaleṣvapi kṛtsneṣvanumānasādhaneṣu
<br/>manasaḥ sāmarthyopakṣayeṇāgrenumānābhāva iti dṛṣṭāntabhūtasya prathamabhedasyā-
<br/>vighātenaivaitadanavasthodbhāvanam | tatra ca kecidbhedāḥ svīkṛtā eva tvayeti
<br/>siddhaṃ naḥ samīhitataraṃ dharmabhedamekaṃ sādhayatām | yathā tailasādhyamaṅgamārdavādikaṃ
<br/>kāryaṃ tailābhāvātkathaṃcitpiṇyākenāpi sādhanīyamiti matvā piṇyākayācanārthaṃ
<br/>gataḥ kenacidudāttāśayena khārikāparimitaṃ tailameva dadāmīti pratiśrāvitasta-
<br/>dvat | piṇyākastilakalkaḥ | tilaniṣpīḍanena taile niṣkāśitevaśiṣṭo bhāgaḥ |
<br/>khārikā parimāṇaviśeṣaḥ | bheda eva nāstīti siddhavadgṛhyata iti dvitīye pakṣe
<br/>tvaduktānumāne dṛṣṭāntabhūtaḥ prathamopi bhedo nāstītyanumānameva durvacam | kuta-
<br/>stanmūlakamanavasthodbhāvanam | yathā kvacidvaravighātāya kanyodvāhaścetsa naiva kri-
<br/>yate tathātrānumānamupajīvya pravṛttānavasthānumānavighātāyaiva bhavatīti nāpāda-
<br/>nīyā sātreti bhāvaḥ |
</p>
<p>etaduktaṃ bhavati -- ekasyānyena saṃbandhastasyāpareṇa tasyāpi punarapareṇetyevaṃ yatra
<br/>saṃbandhaparaṃparā prāpnoti tatrānavasthādoṣa āpādanīyo bhavati | saṃbandhaśca kārya-
<br/>kāraṇabhāvādhārādheyabhāvaviṣayaviṣayibhāvādiryathāsaṃbhavamanekavidhaḥ | sa ca
<br/>saṃbandhaḥ punaḥ keṣucidudāharaṇeṣvāvaśyakaḥ keṣucidaniyatatvenānāvaśyakaḥ | tatrā-
<br/>nāvaśyakatve yāvatpratītirbhavettāvatparyantaṃ saṃbandhaṃ kalpayitvāgre saṃbandhasyākalpane-
<br/>nānavasthāyāḥ parihāro bhavati | yathānuvyavasāyaparaṃparāyām | yathā vā pṛthivyā
<br/>jalaṃ kāraṇaṃ tasya tejastasya vāyurityevaṃ mūlakāraṇamīśvaraḥ | tasya ca na kiṃci-
<footnote>5|55 -- pācanārthaṃ gatasya bhautikasya <roman>for</roman> yācanārthaṃ gatasya. <roman>D.</roman></footnote>
<pb n="136"/>
<br/>tkāraṇam | atastaduttaraṃ kāryakāraṇabhāvasaṃbandho nāvaśyakaḥ | na hi yatkāraṇaṃ
<br/>tatkasyāpi kāryaṃ bhavatyeveti niyamaḥ | pramāṇābhāvāt | kvacittu saṃbandhasyāvaśya-
<br/>katvaṃ yatraikenānyasya prathamataḥ saṃbandhesvīkṛte tasyāpareṇa tasyāpareṇetyevaṃ saṃbandha-
<br/>paraṃparāvaśyaṃ svīkāryā bhavati | yathā ghaṭatvapaṭatvādijātīnāmādhārabhūtānāmādhe-
<br/>yabhūtayā jātitvābhidhayā jātyā sahādhārādheyabhāvarūpaḥ saṃbandhaḥ kalpitaścejjā-
<br/>titvamapi jātireveti punastanniṣṭhaṃ jātitvamavaśyaṃ svīkāryam | tatrāpi punarjāti-
<br/>tvamiti | etādṛśī yatrānavasthā tatrānavasthādoṣaparihārāyāgatyā kvacidviśrā-
<br/>ntiravaśyaṃ siddhavadgrahītavyā bhavati | tathā ca ghaṭatvādiṣu jātiṣu jātitvaṃ nāma
<br/>jātirnāstīti gṛhyate | evaṃsthitetrānavasthāvādītthaṃ praṣṭavyaḥ -- atrānavasthāpari-
<br/>hārāya yadayaṃ bhedasya bhedāntareṇa saha bhedyabhedakabhāvaḥ saṃbandhastādṛśānkāṃścitpa-
<br/>rikalpyāgre tasya saṃbandhasya viratiḥ svīkriyate caramabhedasya bhedāntarabhedyatvaṃ
<br/>nāstīti tarhi kecidbhedāḥ svīkṛtā evānavasthā ca nāstīti kiṃ sādhitaṃ bhedaṃ
<br/>khaṇḍayatā | soyaṃ piṇyākayācanārthaṃ pravṛttasya khārikātailadātṛtvābhyupagamaḥ |
<br/>kiṃ ca tathāsati bhedatvaṃ bhedāntarabhedyatvavyāptaṃ na bhavati caramabhede vyabhicāradarśa-
<br/>nādityanumānamapi durvacam | athādyopi bhedo bhedāntarabhedyo na bhavatīti brūṣe
<br/>tarhi dṛṣṭāntābhāvenānumānaṃ durvacameva | soyaṃ varavighātāya kanyodvāha iti |
</p>
<p><b>na hīti |</b> sukhaṃ bhavatu duḥkhaṃ tu leśatopi mābhūditi buddhyā mumukṣavaḥ parame-
<br/>śvaraṃ prati svābhīṣṭamarthayamānā yadi parameśvaraprītisaṃpādanāya tadguṇotkarṣaṃ katha-
<br/>yanti tarhi prītātparameśvarātteṣāṃ svābhīṣṭalābho bhavet | yadi tu te parameśvarapada-
<br/>meva kāṅkṣeyustarhi na kevalaṃ teṣāmabhīṣṭālābhaḥ pratyuta parameśvarakrodhotpādanenāni-
<br/>ṣṭāvāptiḥ syāt | yato'bhedajñānādaprītirevottamānāṃ bhavati | <b>ghātayantīti |</b>
<br/>yathāṅgādideśādhipatayoṅgadeśādhipatirahameveti vadantaṃ prasahya ghātayanto dṛśya-
<pb n="137"/>
<br/>nte | tena teṣāṃ bhūpatīnāṃ tādṛśe vaktaryaprītiranumīyate | svaguṇotkarṣavādināṃ tu
<br/>te rājānaḥ prītyatiśayāviṣṭāḥ svakarmakarebhyopyadhikamakhilamiṣṭaṃ dadatītyarthaḥ |
<br/>svaguṇotkarṣavādināmiti śeṣe ṣaṣṭhī | tena caturthī nāpādanīyā | svaguṇotkarṣavādi-
<br/>namiti dvitīyānto vā pāṭhaḥ | tadānīṃ pratītyuddiśyeti vādhyāhṛtya tadyoge
<br/>dvitīyā bodhyā | <b>evaṃ ceti |</b> paramātmā nirguṇa eva | guṇāstu tatra mṛgajala-
<br/>samā bhāsamānā bhithyābhūtā eveti yatparameśvarasvarūpaprāptaye mumukṣavo vadanti
<br/>sotyantaviparītaḥ prayatnasteṣām | yathā kadalīphalalābhāya jihvācchedaḥ | na hi
<br/>tatra kāryakāraṇabhāvaḥ | nāpi labdhānāṃ kadalīphalānāṃ jihvācchedottaraṃ kaścano-
<br/>payogaḥ | <b>madhyamandireṇeti |</b> madhyagehanāmnaḥ putro madhyamandiranāmā | aya-
<br/>meva pūrṇaprajñācārya ityānandatīrtha iti ca gīyate | anenaiva ca mahābhāratatātpa-
<br/>ryanirṇayanāmako grantho vyaraci | taduktaṃ tatraiva --
</p>
<p><lg><l>ānandatīrthākhyamuniḥ supūrṇaprajñābhidho granthamimaṃ cakāra |</l>
<l>nārāyaṇenābhihito badaryāṃ tasyaiva śiṣyo jagadekabhartuḥ ||</l></lg> (ma. bhā. tā. 32 | 170) iti |
<br/><b>anādīti |</b> daityā anādidveṣiṇaḥ svabhāvata eva viṣṇudveṣiṇaḥ santīti
<br/>svarūpakathanam | taiśca viṣṇau vivardhito viśeṣeṇa vardhita edhito dveṣastāndaityā-
<br/>nante brahmadinapralayānte viniścayānniścayenāndhe tamasi narake pātayatītyarthaḥ |
</p>
<p>pūrvoktānumāne sevyatvaheturuktaḥ | tatprasaṅgātsevāpadārthamāha -- <b>sā ca seveti |
<br/>aṅkanamiti |</b> taduktaṃ brahmāṇḍe --
</p>
<p><lg><l>kṛtvā dhātumayīṃ mudrāṃ tāpayitvā svakāṃ tanum |</l>
<l>cakrādicihnitāṃ bhūpa dhārayedvaiṣṇavo naraḥ ||</l></lg> iti |
<footnote>5|68 -- viphala <roman>for</roman> vipula. <roman>D.</roman></footnote>
<pb n="138"/>
<br/><b>cakramiti |</b> devānāṃ balaṃ sāmarthyapradamiti cakraviśeṣaṇam | <b>duritā |</b>
<br/>duritam | dvitīyāyā ḍādeśaśchāndasaḥ | <b>sudarśaneneti |</b>
</p>
<p><lg><l>dvādaśāraṃ tu ṣaṭkoṇaṃ valayatrayasaṃyutam |</l>
<l>hareḥ sudarśanaṃ taptaṃ dhārayettadvicakṣaṇaḥ ||</l></lg>
<br/>iti nāradīye |
</p>
<pb n="139"/>
<p>sevyatvena hetunā bhedamanumāya hetvantaraṃ pradarśayati -- <b>evaṃ jñeyatveti |</b> para-
<br/>mātmā jīvādbhinno jīvena jñeyatvāt | yo yena jñeyo bhavati sa tasmādbhinna eva
<br/>yathā jīvāddhaṭādirityanumānaṃ bodhyam |
</p>
<p><b>satyamenamiti |</b> anuśabdo lakṣaṇārthe anurlakṣaṇe (pā. sū. 1 | 14 | 84)
<br/>iti pāṇinisūtreṇa karmapravacanīyasaṃjñakaḥ | tadyoga enamiti dvitīyā | gṛṇataḥ
<br/>stuvato devasya maghona indrasya rātiṃ mitramenaṃ viṣṇumanu viṣṇunā hetubhūtena viśve
<br/>sarve prāṇino madanti hṛṣyanti | etatsatyam | sa pūrvoktosya viṣṇormahimā sarvo-
<br/>ttamasvarūpaḥ satyaḥ | etādṛśaṃ viṣṇuṃ viprarājyarūpeṣu yajñeṣu śavaḥ sukhamuddiśyāhaṃ
<br/>gṛṇe staumi | so asyetyatrāsaṃdhirārṣaḥ | śava iti sukhavācinaḥ śavaśśabdasya
<br/>sāntasya dvitīyaikavacanam | viprarājya ityekavacanaṃ bahutvārthakam | yajñaśca brāhma-
<br/>ṇānāṃ rājyam | brāhmaṇai rañjanīyaḥ śobhanīyo yajñaḥ | brāhmaṇairhi yajñaḥ śobhate |
<br/>rañja rāge | asyāṃ śrutau mokṣānandaḥ pratipāditaḥ | <b>satya iti |</b> ātmā paramātmā
<br/>satyaḥ | jīvaḥ satyaḥ | tayorbhidā bhedaśca satyaḥ | satyā bhideti vaktavye chāndasaṃ
<br/>klībatvam | mā eva āruvaṇyaḥ iti padacchedaḥ | mā iti niṣedhārthe | araśa-
<br/>bdāddoṣavācakānmatvarthīya uṇpratyayaḥ | taddhita iti mahāsaṃjñākaraṇāt | tebhyaḥ
<br/>prayogebhyo hitastaddhitaḥ | prayogānusāreṇa taddhitapratyayakalpanaṃ bhavatītyarthaḥ |
<br/>ārubhirduṣṭairvanyo bhajanīya āruvaṇyaḥ | paramātmā duṣṭajanasevyo naiva bhavatī-
<br/>tyarthaḥ | satyaṃ bhideti maivāruvaṇya iti ca śapathatvena triruktirviśvāsātiśayotpā-
<br/>danāya | asyāṃ śrutau bhedaḥ pratipādyate | <b>idamiti |</b> idaṃ sarvottamatvena sevyatvena
<br/>ca rūpeṇa jāyamānaṃ paramātmajñānamupāśritya matsādṛśyaṃ prāptā muktāḥ sargepi brahma-
<br/>devādiṣūtpadyamāneṣvapi nopajāyante notpadyante | tathā pralaye na vyathanti duḥ-
<br/>khāni nānubhavanti | punarnāvartanta ityarthaḥ | vyathantītyātmanepadābhāvaśchā-
<pb n="140"/>
<br/>ndasaḥ | iyaṃ bhagavaduktirmokṣānantaramapi bhedaṃ vakti | <b>jagaditi |</b> jaganniyama-
<br/>nādivyāpāravarjaṃ muktaḥ sarvānkāmānavāpnotītyaiśvaryamaryādoktyā jagadvyāpāravato
<br/>viṣṇoḥ sakāśānmuktānāṃ bhedovagamyate | <b>prakaraṇāditi |</b> sarvānkāmānavāpno-
<br/>tīti śrutirmuktaparaiva | śarīrabhedādūrdhvamutkramyeti jīvaprakaraṇāt | muktānāmapi
<br/>jīvānāṃ jagadvyāpārasāmarthye'saṃnihitatvādvidūratvāt | tādṛśasāmarthyahīnatvādi-
<br/>tyarthaḥ | <b>bṛṃhita iti |</b> praśaṃsanīya ityarthaḥ |
</p>
<p>māṇḍūkyaśrutivirodhamāśaṅkate -- <b>nanviti | kalpitatvamavagamyata iti |</b>
</p>
<p><lg><l>anādimāyayā supto yadā jīvaḥ prabudhyate |</l>
<l>ajamanidramasvapnamadvaitaṃ budhyate tadā ||</l></lg>
<br/>iti pūrvavākyānuguṇyamapyasminnarthe iti bodhyam | <b>utpadyeteti |</b> vidyete-
<br/>tyatra vidadhātuḥ sattārthakaḥ | sattā cātra kādācitkī vivakṣitā | kādācitkī
<br/>sattā cotpattireva | yadyutpadyeta tarhi nivarteta | yataśca na nivartateto naivotpadyate |
<br/>tathā cānādireva prapañcaḥ | nātra prapañco viśvavistāraḥ | kiṃ tu prakṛṣṭaṃ bhedapañcakam |
<br/>pañcavidho bhedaḥ pañcaḥ | pañcan -- śabdātprakāravacane ḍapratyayaḥ | tasya pañcavidhabhe-
<br/>dasya prakṛṣṭatvaṃ ca mokṣasādhanībhūtajñānaviṣayatvādbodhyam | taduktaṃ mahābhāratatā-
<br/>tparyanirṇaye --
</p>
<p><lg><l>pañcabhedāṃśca vijñāya viṣṇoḥ svābhedameva ca |</l>
<l>nirdoṣatvaṃ guṇodrekaṃ jñātvā muktirna cānyathā ||</l></lg> (ma. bhā. tā. 1 | 82) iti |
<br/>māyāmātramidaṃ dvaitamityasyārthamāha -- <b>na cāyamiti |</b> ayaṃ pañcavidho bhedo
<pb n="141"/>
<br/>naiva vidyata iti na mantavyam | māyāmātratvāt | idaṃ bhedapañcakarūpaṃ dvaitaṃ māyā-
<br/>mātram | māyā bhagavadicchā mātrā mānakartrī trāṇakartrī ca yasya tādṛśam |
<br/>māṅ māne | traiṅ pālane | ābhyāṃ mūlavibhujāderākṛtigaṇatvātkartari kapratyayaḥ |
<br/>parameśvareṇa jñātatvādrakṣitatvācca na dvaitaṃ bhrāntikalpitamiti bhāvaḥ | <b>bhagavadi-
<br/>ccheti |</b> bhagavatprajñetyapi pāṭhaḥ | icchā ca prajñāviśeṣa eva | <b>mahāmāyeti |</b>
<br/>purāṇavākyamidam | he ananta mahāmāyā avidyā niyatirmohinī prakṛtirvāsa-
<br/>neti ṣaḍbhiḥ śabdaistvadicchaivocyata ityarthaḥ | niyatirjīvānāṃ niyamanakaraṇāt |
<br/>mohinī mohakaraṇāt | avaśiṣṭaṃ śabdacatuṣṭayaṃ nirvaktumāgamavākyaṃ darśayati --
<br/><b>prakṛtiriti |</b> prakṛṣṭā kṛtirasyā iti prakṛtiḥ | <b>vāsayet |</b> utpādayet | vā-
<br/>syata utpādyate jagadanayeti vāsanā | <b>a ityukta iti |</b> akāro viṣṇurityu-
<br/>ktaḥ | asya viṣṇorvidyā māyāpadavācyā prajñā saivāvidyā bhagavatprajñā | asyāḥ
<br/>sarvottamatvena prakṛṣṭatvānmāyāpadavācyatvam | mayaśabdaḥ prakṛṣṭārthe vartate | mayaiva
<br/>māyā | svārtheṇpratyaye ṭāp | <b>tadvyapadeśaḥ |</b> advaitaḥ sarvabhāvānāmityādāvadvaita-
<br/>śabdena viṣṇorvyapadeśaḥ | <b>paramārthāpekṣayeti |</b> paramaścāsāvarthaśca paramārthaḥ
<br/>sarvebhya utkṛṣṭaḥ | tādṛśaścaiko viṣṇureva na tu tatsamastadadhiko vā kaścidanya
<br/>ityadvaitokterabhiprāyaḥ | anādimāyayā supta iti māṇḍūkyasthapūrvavākyepi māyā-
<br/>śabdena bhagavadicchaivocyate | tathā ca bhāṣyam --
</p>
<pb n="142"/>
<p><lg><l>anādimāyayā viṣṇoricchayā svāpito yadā |</l>
<l>tayā prabodhamāyāti tadā viṣṇuṃ prapaśyati ||</l></lg> iti |
<br/><b>jīveśvarabhideti |</b> caśabdatrayaṃ tathāśabdadvayaṃ ceti śabdapañcakaṃ pañcānāṃ
<br/>bhedānāṃ mithaḥ samuccaye vartate | <b>soyamiti |</b> soyaṃ pañcavidho bhedaḥ satyonādi-
<br/>śceti pratijñādvayam | tatrānāditvamupapādayati -- <b>sādiścediti |</b> satyatvamu-
<br/>papādayati -- <b>na cāsāviti | etat |</b> dvaitam | <b>mitam |</b> bhagavatprajñāvi-
<br/>ṣayībhūtam | <b>tasmāt |</b> uktaparamaśrutyanurodhāt |
</p>
<p><b>dvāvimāviti |</b> kṣaraścākṣara eva cetyatraivaśabdadyotitānyavyāvṛttiścaśabdadyo-
<br/>titonyasamuccayaścaikatra yugapanna saṃbhavati | ata evakāro bhinnakramo dvāvityanena
<br/>saṃbadhyate | puruṣapadena cetano lakṣyate | tena strīṇāmapi saṃgrahaḥ | lokanaṃ lokaḥ |
<br/>paryālocanāyāṃ kṛtāyāmityarthaḥ | atha vā lokesminnīśitavyavarga ityarthaḥ |
<br/>sarvāṇi bhūtāni | brahmādayo jīvāḥ | kūṭastho mahālakṣmīḥ | taduktam --
</p>
<p><lg><l>brahmā śivaḥ sureśādyāḥ śarīrakṣaraṇātkṣarāḥ |</l>
<l>lakṣmīrakṣaradehatvādakṣarā tatparo hariḥ ||</l></lg> iti |
<br/>brahmādayo jīvā mahālakṣmīścaitaccetanadvayameva pramāṇasiddham | uttamaḥ puruṣastu
<br/>na kṣarākṣaramadhyagataḥ kaścit | kiṃ tu tābhyāmanyaḥ paramātmā | lokatrayamiti
<pb n="143"/>
<br/>maharādisarvalokopalakṣaṇam | <b>avyaya īśvara iti |</b> aghaṭitaghaṭanāsāmarthya-
<br/>śālitvarūpaiśvaryeṇa yuktatvādevākhilalokapraveśepi svayamavyaya eva | yathāgni-
<br/>stambhanavidyāvatognipraveśepi na dāho bhavati tadvat | <b>yo māmiti |</b> evam |
<br/>avayavārthasahakāreṇa puruṣottamapadaśakyam | na tu rathaṃtaraśabdavatpuruṣottamaśa-
<br/>bdasya mayi kevalā rūḍhirityāśayaḥ | asaṃmūḍhaḥ | puruṣottamatvamapāramārthikamiti
<br/>saṃmohavarjitaḥ | sarvabhāvena | sarvaprakāreṇa | <b>etaditi |</b> na ca buddhvā buddhi-
<br/>māniti ktvāpratyayānupapattiḥ | ekasyā eva jñānakriyāyāḥ paurvāparyāsaṃbhavā-
<br/>diti vācyam | buddhimānityasyāparokṣajñānītyarthenādoṣāt | <b>mukhyaṃ ceti |</b>
<br/>sarvavedānāṃ śrīpaterutkarṣa eva paraṃ mukhyaṃ tātparyam | tuśabdo bhinnakramonyatre-
<br/>tyanantaraṃ yojyaḥ | tasmācchrīpaterutkarṣādanyatra tvavāntaraṃ tātparyaṃ na tu mukhya-
<br/>mityarthaḥ | <b>yuktaṃ ceti |</b> yuktisiddhamityarthaḥ | tāmeva yuktimupapādayati --
<br/><b>mokṣo hīti |</b> pramāṇaśiromaṇibhūtāḥ sarve vedā anityapuruṣārthasādhanaṃ na prati-
<br/>pādayeyuḥ | kiṃ tu mokṣarūpanityapuruṣārthasādhanameva | tacca sādhanaṃ viṣṇuprasādaḥ |
<br/>sa ca tadguṇotkarṣajñānādeveti |
</p>
<pb n="144"/>
<p><b>paramo vicintyaḥ |</b> prītyarthaṃ sarvotkṛṣṭatayā jñātavyaḥ | <b>karmapāśāditi |</b>
<br/>mumukṣubhirityanena saṃbadhyate | <b>tasminniti |</b> tasminviṣṇau prasanne prīte sati
<br/>na kimapi durlabham | tatrāpi dharmārthakāmairalam | alamiti pratiṣedhārthe | dharmā-
<br/>rthakāmā na prārthanīyāḥ | yataste dharmārthakāmā alpakāḥ kṣudrāḥ | puruṣārthānāmapi
<br/>teṣāmanityatvenāmukhyatvāt | mokṣastvaprārthitopi paramātmaprasādena labhyata eva |
<br/>yato mumukṣubhiḥ samāśritādanantādbrahmataroḥ sakāśānmuktirūpaṃ phalaṃ niścayena
<br/>mumukṣavaḥ prāpnuvantyevetyarthaḥ |
</p>
<p><b>vyākopa iti |</b> tattvamasīti śrutau tatpadena brahmābhidhīyate | tvaṃśabdena
<br/>ca jīvaḥ | he somya tvaṃ tadasītyarthaḥ | atra jīvabrahmaṇostādātmyamabhidhīyate |
<br/>tattayorbhedāṅgīkāre virudhyeteti śaṅkakābhiprāyaḥ | <b>āheti |</b> aviśeṣataḥ sāmā-
<br/>nyena tacchabdo nityaparokṣamarthaṃ brūte | aviśeṣita iti pāṭhe śabdāntarasaṃnidhā-
<br/>nena viśeṣārthako na cedityarthaḥ | tvaṃśabdaścāparokṣaṃ pratyakṣamarthaṃ brūte | tathā ca
<br/>tattvaṃśabdārthayorviruddhayoraikyaṃ na saṃbhavati | ato jīvasya brahmasārūpyapradarśana-
<br/>tātparyikeyaṃ śrutiriti mantavyam | paratra paraśabdaḥ prayujyamāno vināpi vatiṃ
<br/>vatyarthaṃ gamayatīti nyāyāt | yathādityo yūpa ityukte yūpādityayoraikyāsaṃbhavā-
<pb n="145"/>
<br/>dādityasadṛśo yūpa ityarthaḥ kalpyate tadvat | yūpo yajñastambhaḥ | <b>jīvasyeti |</b> nanu
<br/>muktasya paramātmanā saha buddhisārūpye paramātmanā jñātānāṃ kṛtsnaviṣayāṇāṃ
<br/>jñānaṃ muktasya syāditi cenna | muktena yadbudhyate tatparamātmabuddhyanusāreṇaivetī-
<br/>dṛśasya buddhisārūpyasyātra vivakṣitatvāt | jīvaparamātmanostādātmyavyavacche-
<br/>dārthaḥ prathamastuśabdaḥ | paramātmanā jñātaṃ sarvaṃ tu muktenāpi na jñāyata iti
<br/>viśeṣadyotanārtho dvitīyastuśabdaḥ | buddhisārūpyamevetyevakāronabhimatavyāvṛttyartho-
<br/>nabhimatāṃ jīvaparamātmanoḥ svarūpaikatāṃ vyāvartayati na tvekasthānanivāsam |
<br/>tasyābhimatatvāt | <b>eketi |</b> atha vaikasminvaikuṇṭhaloke yo muktaparamātmano-
<br/>rnivāso bhavati tadeva jīvasya paramaikyamityucyate | nanu paramātmano vyāpakatvena
<br/>baddhajīvasyāpi paramātmanā sahāsminbhūlokādāvekasthānanivāsostyevetyata
<br/>āha -- <b>vyaktisthānamapekṣyeti |</b> jīvasya mokṣe mūlasvarūpavyañjakaṃ vaikuṇṭha-
<br/>sthānaṃ vyaktisthānamityucyate | tadapekṣayāyamekasthānaniveśa ucyata iti bhāvaḥ |
<br/>sa prasiddha ekasthānaniveśa iti saṃbandhaḥ | <b>neti |</b> virūpato viruddhadharmatvānna
<br/>muktasyāpi paramātmanā saha svarūpaikatā | yataḥ paramātmanaḥ svātantryaṃ pūrṇatvaṃ
<br/>ca muktasya tu pāratantryamalpatvaṃ ceti vairūpyaṃ dṛśyate | pūrṇate ityatrārṣatvātpragṛ-
<br/>hyāśrayaḥ prakṛtibhāvo na kṛtaḥ |
</p>
<p>atha sa ātmātattvamasītyatra ātmā atat tvam -- iti padaccheda itya-
<br/>bhiprāyeṇa pakṣāntaramāha -- <b>atha veti | na bhavasīti |</b> ataditi prasajya-
<br/>pratiṣedhaḥ | jīveśayorvastutaḥ sārūpyameva naikyam | paraṃ tu sārūpyamūlaka aikya-
<br/>bhramaḥ kadācitsyādataḥ śrutistayorakyaimāropya haṭhānniṣedhati | atha vā nañatrā-
<br/>suraśabdādāvivānyārthe | svātantryādiguṇopeta eva paramātmā | tvaṃ tu tasmāda-
<br/>nyadvastvasītyarthaḥ | uddālakena svaputraṃ śvetaketuṃ pratyayamupadeśaḥ kriyate |
</p>
<pb n="146"/>
<p>nanu taditi padacchedenāyaṃ jīveśvarābhedopadeśaḥ prasiddhaḥ | tatkathamakārapraśleṣeṇa
<br/>padaṃ vicchidya bhedopadeśaḥ kathyata ityata āha -- <b>tasmāditi |</b> chāndogyopani-
<br/>ṣadi ṣaṣṭhedhyāye sadvidyāprakaraṇeṣṭamaṃ khaṇḍamārabhya ṣoḍaśakhaṇḍaparyantaṃ khaṇḍanavake
<br/>sa ātmātattvamasītyucyate | tatra sacchabdavācyaṃ brahmaivāsmājjīvādanyajjīvasyā-
<br/>śrayabhūtamiti putraṃ pradidarśayiṣuruddālakaḥ (1) prathame khaṇḍe sarvaiḥ prāṇibhiranubhūtāṃ
<br/>suṣuptyavasthāṃ puraskṛtya tasyāmavasthāyāmayaṃ jīvaḥ sadrūpeṇa brahmaṇā saṃpanno bhavatī-
<br/>tyuktavān | tatra dṛṣṭāntaḥ -- yathā pakṣighātakasya hastagatena sūtreṇa prabaddhaḥ pakṣī ba-
<br/>ndhanamokṣārthī sannitastataḥ patitvānyatrāśrayamalabdhvā bandhanamevopaśrayate tadvadayaṃ
<br/>jīvaḥ svapne jāgare cetastataḥ patitvānyatra viśrāntisthānamalabdhvā suṣuptau sadrūpaṃ
<br/>brahmaivopaśrayate | atra mitho bhinnayorāśritāśrayayoḥ śakunisūtrayordṛṣṭāntābhidhānena
<br/>jīvādbhinnaṃ jīvāśrayabhūtaṃ sadbrahmeti sūcitaṃ bhavati | tataḥ sa ya eṣa mūlabhūto-
<br/>tyantasūkṣma ātmaitadātmyamidaṃ sarvaṃ tatsatyaṃ sa ātmātattvamasi śvetaketo ityu-
<br/>ktam | tato (2) dvitīye khaṇḍe nāsmindehe jīvasyāśrayabhūto jīvādanyaḥ kaśca-
<br/>nāsti bhedenānupalabhyamānatvāt -- ityāśaṅkāpanodāya yathā bhramarairnānāvidhānāṃ
<br/>vṛkṣāṇāṃ puṣparasamānīyaikatra kṛtvā madhuni niṣpādite tatratyā rasā mitho bhinnā
<br/>apyamuṣya puṣpasyāhaṃ rasosmyayaṃ tvanyasyetyevaṃ mitho bhedaṃ na jānanti tathā jīvāḥ
<br/>svāśrayaṃ na jānantītyuktam | tathā ca yatra bhedenānupalabhyamānatvaṃ tatra na bhinna-
<br/>syāstitvam -- iti niyamasya vyabhicāro darśitaḥ | tataścetanaviṣayeyaṃ niyamo-
<br/>styevetyāśaṅkya (3) tṛtīye khaṇḍe yathā cetanābhirgaṅgāyamunādinadīdevatābhiḥ
<br/>samudraṃ praviṣṭābhiriyamahaṃ gaṅgāsmīyamahaṃ yamunāsmītyevaṃ bhedo na jñāyate tathā
<br/>meghadvāreṇa samudrānnirgatābhirapīyamahaṃ samudrādāgacchāmīti na jñāyate tathā
<br/>parjanyadvāreṇa pṛthivyāṃ patitābhiḥ sravantībhirapīyamahaṃ samudrādāgateti na
<br/>jñāyate tadvaccetanasyāpi jīvasya suṣuptau jāgṛtau ca na svāśrayajñānamityuktam |
<br/>anena cetanaviṣayepi prāguktaniyamasya vyabhicāro darśitaḥ | tatostu nāme-
<br/>śvaro jīvādbhinnastathāpi tadadhīnatvaṃ jīvasya kuta ityāśaṅkāpanodāya (4) caturthe
<br/>khaṇḍe vṛkṣasya mūle madhyegre vā kvacidabhyāghāte srāva eva kevalaṃ bhavati na tu
<br/>vṛkṣaḥ śuṣyati | kadācitu bāhyakāraṇābhāvepi śuṣyati | na hyetajjīvasyādhī-
<br/>nam | jīvo hi sadā sukhamevecchati | tathā ca yathā vṛkṣaśarīre jīvasyeśvarā-
<br/>dhīnatvaṃ tathā manuṣyādiśarīrepīti darśitam | tatostu jīvādanyo jīvā-
<br/>śrayabhūta īśvaraḥ | astu ca tadadhīnatvaṃ jīvasya | paraṃ tu kena kāraṇeneśvarajñānaṃ
<pb n="147"/>
<br/>jīvasya na bhavatītyāśaṅkāpanodāya (5) pañcame khaṇḍe yathā nyagrodhaphale bhinne
<br/>sūkṣmaṃ bījaṃ dṛśyate | tasmiṃśca bīje bhinne na kiṃcidapi dṛśyate | sūkṣmataratvāt |
<br/>paraṃ tu tasmātsūkṣmatarādbījāvayavānmahānvaṭo jāyate sa yatprabhāvātsa paramasūkṣma
<br/>īśvaro na dṛśyate tadvajjīvāpekṣayāpi paramasūkṣmatvādīśvaro jīvena na jñāyata
<br/>ityuktam | tataḥ sūkṣmānmahato vaṭavṛkṣasyotpādanaṃ jīvasya cānabhimatopi
<br/>duḥkhitvādyanubhava ityevamīśvarasya kāryaṃ pratyakṣamanubhūyate kāraṇabhūta īśvarastu
<br/>nānubhūyata iti kathaṃ pratyetavyamityāśaṅkāpanodāya (6) ṣaṣṭhe khaṇḍe lavaṇamu-
<br/>dake prakṣiptaṃ vilīnaṃ satkvāpi na dṛśyate tvacāpi na jñāyate paraṃ tu jihvayā
<br/>tadraso jñāyate | tathā ca yathā lavaṇaguṇe rasenubhūyamānepi lavaṇaṃ na dṛśyate
<br/>tatheśvarasāmarthye dṛśyamānepi neśvaro dṛśyata ityuktam | tata etādṛśoti-
<br/>sūkṣma īśvaraḥ kathaṃ jñāyate prāpyate cetyāśaṅkāpanodāya (7) saptame khaṇḍe
<br/>yathā gandhāradeśasthaḥ kaściddhanikaścorairbaddhahastādyavayavaḥ pinaddhākṣopahṛtasarvasvo
<br/>vane visṛṣṭa ākrośankenacitkṛpālunā puruṣeṇa mocitosyāṃ diśi gandhārade-
<br/>śosti gacchetyukto grāmādgrāmāntaraṃ gacchangandhārānprāpnoti tathā karmacoreṇā-
<br/>pahṛtajñānasarvasvo jīvaḥ śarīravane visṛṣṭaḥ kṛpālunā sadguruṇopadiṣṭaḥ śravaṇā-
<br/>disādhanaiḥ svajanmabhūmiṃ bhagavantaṃ paśyati prāpnoti cetyuktam | vṛkṣaśarīre
<br/>jīvasya bhagavadadhīnatvaṃ pradarśya mānuṣaśarīrepi tathaivānumeyamiti caturthakhaṇḍa-
<br/>tātparyamuktam | saṃprati tu manuṣyaśarīra eva jīvasyeśvarādhīnatvamanubhāvayitu (8)-
<br/>maṣṭame khaṇḍe āsannamaraṇo vāgādilaye na kimapi vaktuṃ śaknoti na cāsannā-
<br/>napi bāndhavānmatyabhijānāti saiṣā daśānabhimatāpi jīvenānubhūyate bhagava-
<br/>dadhīnatvādityuktam | tato (9) navame khaṇḍe yathā śaṅkitasya corasya na mayā
<br/>cauryaṃ kṛtamiti vadato haste rājādhikāribhiḥ parīkṣārthaṃ taptaparaśuḥ sthāpyate |
<br/>coronṛtavādī ceddahyate satyavādī cetsatyena vyavadhānānna dahyate tathā tattva-
<br/>jñānī mucyate itarastu badhyata ityuktam | paramātmānaṃ bhedena yo jānāti sa
<br/>tattvajñānī | evaṃ sthānanavakepi bheda eva dṛṣṭāntā abhihitāḥ | na tvekopi
<br/>dṛṣṭānto'bhedaviṣayobhihitaḥ | śakunisūtrayornānāvṛkṣarasānāṃ nadīsamudrayorjī-
<pb n="148"/>
<br/>vavṛkṣayoraṇimadhānayorlavaṇodakayorgandhārapuruṣayorajñaprāṇādiniyāmakayoḥ stenā-
<br/>pahāryayoścaikyābhāvāt | tasmānnāyamabhedopadeśa iti siddham |
</p>
<p><b>anyathā |</b> vailakṣaṇyājñāne | <b>śarīrakṣaraṇāt |</b> śarīravināśāt | <b>tatparaḥ |</b>
<br/>tābhyāṃ parastatparaḥ | kathaṃ tatparatvamityata āha -- <b>svātantryeti |</b> sattāpratīti-
<br/>pravṛttiṣu svādhīnatvaṃ svātantryam | kāryotpaktyādyanukūlotīndriyaḥ kāraṇadharmavi-
<br/>śeṣaḥ śaktiḥ | akhilapadārthānāṃ tattadviśeṣasvarūpeṇa jñānaṃ vijñānam | sukhaṃ prasi-
<br/>ddham | ādyagrahaṇena vīryaśauryaudāryakāruṇyādisaṃgrahaḥ | guṇairiti prakṛtyāditvā-
<br/>ttṛtīyā | guṇairniḥsīmatvenetyasya niravadhikaitadguṇakatvāditi tātparyam | lakṣmyā-
<br/>dīnāṃ guṇāstu na niravadhikāḥ | <b>viṣṇumiti |</b> atra tadīyasarvaguṇapūrṇatvajñā-
<br/>nasya mokṣasādhanatvaṃ kathyate | etena brahmaṇi guṇā māyayā kalpitā na tu vastu-
<br/>bhūtā ityapāstam | na hi māyikārthasya jñānaṃ mokṣasādhanam | kiṃ tu tattva-
<br/>jñānameva | <b>muktānāṃ cāśraya iti |</b> nirdoṣāśeṣasadguṇatvaṃ viṣṇoreva na tu mukta-
<br/>syetyāśrayāśrayibhāvopapattiḥ | nirañjanaḥ paramaṃ sāmyamupaiti (mu. 3 | 1 | 3)
<br/>iti sāmyavākyaṃ tu duḥkharāhityādidharmeṇa sāmyaparamiti bodhyam |
</p>
<pb n="149"/>
<p><b>pradhānatvakāraṇatvādineti |</b> ādipadena sādṛśyagrahaṇam | <b>na hi satya-
<br/>jñāneneti |</b> yo hi śuktikeyamiti jñānavān sa rajatajño na bhavati | tayo-
<br/>rjñānayorvirodhāt | śuktijño hi tatrāropitaṃ rajataṃ naiva paśyati | pratyuta nedaṃ
<br/>rajatamityeva paśyati | pradhānatvahetukamekavijñānena sarvavijñānamupapādayati --
<br/><b>yathā pradhāneti | ityevamādivyapadeśa iti |</b> yadyapi pradhānabhūtasya rājño
<br/>vijñāne satyapi bhṛtyā na vastuto jñātā bhavanti tathāpi tatra jñātavad vyabahāro
<br/>bhavati | bhṛtyajñānaphalasya pradhānajñānenaiva saṃpādanāt | tathā caikavijñānena sarva-
<br/>vijñānaṃ phalāpekṣayoktaṃ na svarūpāpekṣayā | evaṃ cāvijñātaṃ vijñātaṃ bhavati (chā.
<br/>6 | 1 | 3) iti śrutau vijñātaśabdasya lakṣaṇayā saṃpāditavijñānaphalakamityarthaḥ |
<br/>lakṣaṇā ceyaṃ nirūḍhā | ato na lākṣaṇikaśabdaprayoge prayojanāpekṣā | etacca
<br/>vyapadeśo dṛṣṭa evetyanena sūcitam | kāraṇatvahetukamekavijñānena sarvavijñānamupa-
<br/>pādayati -- <b>yathā ca kāraṇa iti |</b> devadattakāraṇatvena yajñadatte vijñāte sati
<br/>devadatto devadattatvena jñātaścedupadeśaṃ vinaiva ayaṃ yajñadattaputraḥ -- iti jñāyate |
<br/>tathā paramātmani jagatkāraṇatvena rūpeṇa jñāte sarvaṃ jagattatkāryatvena rūpeṇa jñāyata
<br/>eva | ādipadagrāhyasādṛśyahetukamekavijñānena sarvavijñānamupapādayati -- <b>yathā
<br/>vā sādṛśyāditi |</b> yathā
</p>
<p><lg><l>stanakeśavatī strī syāllomaśaḥ puruṣaḥ smṛtaḥ |</l></lg>
<br/>ityevaṃ kācidekā strīyaṃ strītyevaṃ strītvena rūpeṇa jñātā cetstanakeśādimattva-
<br/>sādṛśyenānyāpi strīyaṃ strītyevaṃ rūpeṇopadeśaṃ vinaiva jñāyate tathā prāmāṇikaṃ vastu
<br/>satyamityevaṃ bhagavānayaṃ satya ityevaṃ satyatvena rūpeṇa jñātaścetprāmāṇikatvasā-
<br/>dṛśyājjagadapi satyatvena rūpeṇa jñāyate | tathā ca prayogaḥ -- jagatsatyaṃ prāmāṇika-
<br/>tvādbrahmavaditi | tathā cetanaḥ paramātmā jñānānandādirūpeṇa jñātaśceccetanatva-
<br/>sādṛśyājjīvā api jñānānandādirūpeṇa jñāyante | tathā ca prayogaḥ -- jīvā
<br/>jñānānandarūpāḥ saccetanatvādbrahmavaditi | na ca jīvāḥ svatantrāḥ prāmāṇikatvā-
<br/>ccetanatvādbrahmavadityanumānena jīveṣu svātantryamapi sidhyediti vācyam | teṣu
<br/>svātantryasya śrutyā bādhitatvāttatrānumānasyāpravṛtteḥ | <b>tadeva sādṛśyamiti |</b>
<pb n="150"/>
<br/>ekavijñānena sarvavijñāne hetutvena yatsādṛśyamuktaṃ tadevātra śrutāvapi yathā
<br/>somyetyādinā dṛṣṭāntavākyena tatra kāraṇatayā vivakṣitaṃ na tūpādānopādeyabhāva-
<br/>statra kāraṇam | <b>anyathā |</b> ekavijñānena sarvavijñāne sādṛśyaṃ na kāraṇaṃ kiṃ tūpā-
<br/>dānopādeyabhāva ityaṅgīkāre | yatraikavijñānena sarvavijñānaṃ sādṛśyena cikīrṣitaṃ
<br/>tatra lāghavātkāṃcidekāṃ vyaktiṃ pradarśyaivamitarā ityevamanyā jñāpyante | tathā ca
<br/>tadanusāreṇātraikaśabdaḥ sārthakaḥ | tathā mṛṇmayaghaṭādiniṣṭhasādṛśyapratiyogitvaṃ
<br/>mṛdanvitatvena rūpeṇa mṛtpiṇḍasyeti piṇḍaśabdaśca sārthakaḥ | upādānopādeya-
<br/>bhāvasya kāraṇatve tvekaśabdaṃ piṇḍaśabdaṃ ca vināpi vivakṣitārthapratipādanasya
<br/>pūrṇatvāttayorvaiyarthyaṃ spaṣṭameva | yena vinā vivakṣitavākyārthapratipattirbhavati ta-
<br/>ddhyanākāṅkṣitatvānniṣprayojanameva bhavati | kiṃ copādānopādeyabhāvasya kāra-
<br/>ṇatva ekaśabdaḥ piṇḍaśabdaśca viruddha eva | na hyekasyaiva mṛtpiṇḍasya sarvamṛṇmayopā-
<br/>dānatvam | tathā mṛttikāyā eva mṛṇmayaghaṭādyupādānatvaṃ na mṛtpiṇḍasya |
<br/>piṇḍopamardena ghaṭādinirmāṇadarśanāt | <b>na ca vāceti |</b> ayaṃ hi śaṅkakābhiprāyaḥ --
<br/>yathā somyaikena mṛtpiṇḍena sarvaṃ mṛṇmayaṃ vijñātaṃ syāt (chā. 6 | 1 | 4) iti
<br/>dṛṣṭāntottaraṃ paṭhyamānaṃ vācārambhaṇamityādivākyaṃ dṛṣṭāntopapādakatayaiva yoja-
<br/>nīyam | ghaṭaśarāvādikāraṇabhūtenaikena mṛtpiṇḍena vijñātena tadvikārabhūtaṃ ghaṭa-
<br/>śarāvādikaṃ sarvaṃ mṛṇmayaṃ vijñātaṃ bhavati | na ca kāraṇajñānena tadvikārabhūtasya
<br/>kāryasya kathaṃ jñānamiti vācyam | kāryasya kāraṇānanyatvāt | na hi kāraṇavya-
<br/>tirekeṇa kāryasattvaṃ dṛśyate | yadi kāraṇavyatirekeṇa kāryasyāsattvaṃ tarhi loka
<br/>idaṃ kāraṇamidaṃ tadvikārabhūtaṃ kāryamiti yā pratītirdṛśyate tatra vikāraśabdena
<br/>kimucyata iti cettatrāha -- vācārambhaṇamiti | vācārambhaṇaṃ vāgārabdhaṃ kevalaṃ
<br/>śābdikamiti yāvat | nāmaiva nāmadheyam | vikāro vikāra iti yalloka ucyate
<br/>tatkevalaṃ śābdikaṃ nāmamātram | mṛṣeti yāvat | vācaiva kevalamastītyārabhyate
<br/>vikāraḥ | na tu vastugatyā vikāro nāma kaścidasti | anupalabdheḥ |
<br/>kāraṇabhūtā mṛttikaiva tu satyeti | evaṃ ca ghaṭādivikāreṣvapi kāraṇāṃśasyaiva
<br/>satyatvātkāraṇena vijñātena kāryam idamatra satyam -- ityevaṃrūpeṇa vijñātaṃ
<br/>bhavatīti dṛṣṭāntopapattiḥ | tathā copādānopādeyabhāvahetukamevaikavijñānena
<pb n="151"/>
<br/>sarvavijñānaṃ na sādṛśyādihetukamityaṅgīkaraṇīyamiti | imāmāśaṅkāmapanu-
<br/>danvācārambhaṇaśrutimarthāntareṇa yojayati -- <b>vācārambhaṇamiti |</b> asaṃskṛtānāṃ
<br/>bhāṣāśabdānāṃ yadvācārambhaṇaṃ vāgindriyeṇoccāraṇaṃ tadvikāra utpādanaṃ na tu
<br/>saṃskṛtasya nityaśabdasyeva vyañjanam | mṛttiketyādikaḥ saṃskṛto nityaḥ śabdastu
<br/>na vāgindriyeṇotpādyate kiṃ tvabhivyajyate | ato'saṃskṛtā bhāṣāśabdā vikṛtā
<br/>evānityāśca | vastuto nāmadheyaṃ tu mṛttiketyeva | mṛttiketyākārakaṃ yatsaṃskṛtaṃ
<br/>śabdasvarūpaṃ tadeva vastuto yogyaṃ nāmadheyam | arthādavikṛtaṃ nityaṃ ceti
<br/>labhyate | yathāsmingrāmenye durācārā ayameva tu brāhmaṇa ityukte brāhmaṇaśabdasya
<br/>yogyo brāhmaṇa ityarthātsadācārasaṃpanna iti labhyate | yadyapyanyepi brāhmaṇā eva
<br/>tathāpi na te yogyā brāhmaṇā durācāratvāt | tathā mṛttiketyākārakaṃ yatsaṃskṛtaṃ
<br/>śabdasvarūpaṃ tadeva yogyaṃ nāmadheyam | yadyapyasaṃskṛtānyapi śabdasvarūpāṇi nāma-
<br/>dheyānyeva tathāpi na tāni yogyāni nāmadheyāni | vikṛtatvādanityatvācca | vā-
<br/>cārambhaṇaṃ vikāraḥ nāmadheyaṃ tu mṛttiketyeva -- ityetadvacanaṃ yanmayā (uddālakena)
<br/>tvāṃ (śvetaketuṃ) pratyupadiṣṭaṃ tatsatyaṃ yathārthaṃ na tu pratārakamiti śrutyarthaḥ |
<br/>asyāḥ śruteḥ śaṅkākṛtpradarśitārthakatve tu vācārambhaṇaṃ vikāro mṛttikaiva satyam --
<br/>ityevābhīpsitārthalābhe nāmadheyaśabda itiśabdaśca vyarthaḥ syāt | asmākaṃ tu
<br/>mate mṛttiketyetadeva nāmadheyam -- iti vākyārtho vidheyaparatvādāvaśyakaḥ |
<br/>itiśabdaśca mṛttikāśabdasya śabdaparatvapradarśanena sārthakaḥ | gavityayamāhetyā-
<br/>divat | itiśabdo hi padārthaviparyāsakṛdarthaparasya śabdaparatvaṃ śabdaparasya cārtha-
<br/>paratvaṃ karoti | śabdaśāstre hi śabdaprakaraṇādagnerḍhak (pā. sū. 4 | 2 | 33)
<br/>ityādau yathāgnyādiśabdānāṃ śabdaparatvaṃ tathā na veti vibhāṣā (pā. sū. 1 |
<br/>1 | 44) ityatra navāśabdayoḥ śabdaparatve prāpterthaparatvaṃ karoti | anyatra tu gavi-
<br/>tyayamāhetyādāvarthaparatve prāpte śabdaparatvaṃ karoti | nanu vācārambhaṇaśruteḥ
<br/>saṃskṛtāsaṃskṛtaśabdayornityatvānityatvapratipādanaparatve kathamanayā prāguktasya yathā
<br/>somyaikena mṛtpiṇḍeneti dṛṣṭāntasyopapādanamiti cenna | neyaṃ vācārambhaṇaśrutiḥ prā-
<br/>guktadṛṣṭāntopapādikā | kiṃ tu prādhānyahetukamekavijñānena sarvavijñānaṃ yaduktaṃ tatra
<br/>svatantro dṛṣṭāntonayocyate | atra ca yathā somyetyanuvartate | he somya yathā avi-
<pb n="152"/>
<br/>kṛtatvānnityatvācca mṛttiketyādikaṃ saṃskṛtaṃ nāmadheyaṃ pradhānaṃ na tvasaṃskṛtam | tatra
<br/>cāsaṃskṛtajñāne yatphalaṃ tatsaṃskṛtanāmadheyajñānātsaṃpadyate tathā jagajjñāne yatphalaṃ
<br/>tatparamātmajñānena labhyata iti |
</p>
<p><b>prathama iti |</b> satyasya vastuno'dvaitamaikyam | brahmaikameva satyamityevaṃ-
<br/>rūpasya satyādvaitasya prapañcagatamithyātvasya satyatve bhaṅgaḥ syāt | brahma satyaṃ
<br/>prapañcagatamithyātvaṃ ca satyamiti satyadvayaprasaṅgāt | <b>carama iti |</b> prapañcagata-
<br/>mithyātvasyaiva mithyātvaṃ cedarthādeva prapañcasya satyatvaṃ syāt | <b>nanvanityatvamiti |</b>
<br/>anityaḥ śabda ityucyamāne tacchabdagatamanityatvaṃ nityamanityaṃ vā | yadi nityaṃ
<br/>tarhi dharmasya sadā sattvāddharmiṇopi sadā sattvameveti nityaḥ śabdaḥ syāt |
<br/>anityatvasyānityatve tvanityatvasyābhāvānnityaḥ śabdaḥ syāt | tathā cobhayathā-
<br/>pyanupapattiḥ | <b>nityasameti |</b> parakṛtapraśnasya yadasamīcīnamuttaraṃ dīyate tajjā-
<br/>tirityucyate | asamīcīnatvaṃ ca dūṣaṇāsamarthatvena | tasya ca caturviṃśatiprabhedā
<br/>nyāyadarśane gautamena sādharmyavaidharmya(5 | 1 | 1)ityādisūtreṇa pratipāditāḥ |
<br/>tatra nityasamanāmako jātibhedoyam | <b>nyāyeti |</b> nyāyaśāstrasya nirmāṇe vedhā
<br/>brahmadevaḥ | nyāyaśāstrotpādaka iti yāvat | sa cātra gautamaḥ | gautamo hi nyāya-
<br/>śāstre sūtraṃ cakāra | <b>nityamiti |</b> anityabhāvāt -- anityatvāt | upapatteḥ -- āpā-
<br/>danāt | (śabdaniṣṭhadharmasya) anityatvasya nityatvāt (tādṛśanityadharmāśrayībhūte
<br/>vastutaḥ) anitye (api śabde) nityatvāpādanānnityasama (ityucyate)
<br/>iti sūtrārthaḥ | anityatvasyānityatvepyanityatvābhāvadaśāyāṃ na śabdasyānityatva-
<br/>miti nityatvāpādanaṃ saṃbhavatyeveti bhāvaḥ | <b>tārkikarakṣāyāmiti |</b> ayaṃ vara-
<br/>darājapraṇīto nyāyaśāstre granthaḥ | <b>dharmasyeti |</b> śabdagatasyānityatvarūpa-
<br/>dharmasya tadrūpamanityatvam | atadrūpaṃ nityatvam | anityatvamanityaṃ nityaṃ vetyayaṃ
<br/>vikalpo nopapadyate | ubhayathāpi dharmiṇaḥ śabdasyānityatvadharmaviśiṣṭatvaṃ bhajyate |
<pb n="153"/>
<br/>anityatvasyānityatve kathaṃ śabdasyānityatvadharmaviśiṣṭatvam | anityatvasya nitya-
<br/>tvepyanityatvadharmasya dharmiṇaṃ śabdamantareṇa sthiterabhāvāddharmiṇaḥ śabdasya sadā
<br/>sattvena kathaṃ śabdasyānityatvadharmaviśiṣṭatvam | tathā cobhayathāpi nityatvaprasaṅgā-
<br/>nnityasamanāmā jātibhedoyamityarthaḥ | <b>asyā iti |</b> nityasama iti yā saṃjñā
<br/>sopalakṣaṇam | asya jātibhedasya yathāyogyamanvarthaṃ nāma tūparañjakadharmasama iti |
<br/>dharmasyoparañjakatvāpādakamuttaramuparañjakadharmasamaśabdenocyate | uparañjakatvama-
<br/>vicāritaramaṇīyatvam | śabde'nityatvadharma ucyamānastāvatkālaṃ manasi pratiṣṭhāṃ
<br/>labhate yāvannoktavikalpodbhāvanam | tadanantaraṃ tu na sa dharmo manasi sāmīcīnyena
<br/>sthitimāsādayati | tathā cānityatvadharmasyāvicāritaramaṇīyatvaṃ prasajyate |
<br/><b>tasmāditi |</b> tathā ca prapañco mithyetyukte tatra mithyātvaṃ tathyamatathyaṃ veti
<br/>vikalpodbhāvanamasaduttaramevetyato vaktumayogyamiti prapañcamithyātvaṃ sidhyatyeveti
<br/>śaṅkāśayaḥ | uttarayati -- <b>aśikṣiteti |</b> trāsanaṃ vibhīṣikā | yaiṣā jātyu-
<br/>ttaratvoktiḥ sā kevalamaśikṣitasya cakṣuṣi dhūliprakṣepaḥ | anayā jātyuttaratvoktyā
<br/>hyaśikṣita eva trasyenna tu śikṣitaḥ | śikṣito vidvānpuruṣastu naitajjātyuttaraṃ
<br/>manyate | yato'saduttaraṃ jātiḥ | sati hi doṣabīja uttarasyāsattvaṃ nāsati |
<br/><b>duṣṭatveti |</b> duṣṭatvasya doṣasya mūlaṃ bījam | taddoṣabījaṃ dvividham | tatrādyaṃ
<br/>sādhāraṇaṃ yatparaṃ pratyuktaṃ paramiva svātmānamapi vyāpnoti | ata evāsyottarasya
<br/>svavyāghātakatvādasattvam | yathā pareṇa svābhyupagatārthasādhakatvena kasmiṃścittarka
<br/>udbhāvite tarkāprāmāṇyasya tarkeṇaiva sādhanam | etacca sādhitamaprāmāṇyaṃ na kevalaṃ
<br/>paroktameva tarkaṃ vyāpnoti kiṃ tu tarkāprāmāṇyasādhakaṃ svābhyupagataṃ tarkamapi
<br/>vyāpnoti | prakṛte tu prapañcagatamithyātvaṃ tathyamatathyaṃ vā -- ityetādṛśavikalpodbhā-
<br/>vanena prapañcagataṃ mithyātvameva dūṣitaṃ bhavati na tu svābhyupagataṃ prapañcasatyatva-
<br/>miti naitatsādhāraṇam | dvitīyamasādhāraṇaṃ ca yadyapi svābhyupagatamarthaṃ na dūṣa-
<br/>yati tathāpi paroktamapi na dūṣayati | yuktenāvaśyakenāṅgena rahitatvādayuktenā-
<pb n="154"/>
<br/>nāvaśyakenāṅgenādhikatvādviṣayāvṛttitvācca | yathā pareṇa parvate vahnyabhāve sādhite
<br/>tatra vahniṃ sādhayata uttaraṃ parvato vahnimānmahānasavaditi | atrāvaśyakasya dhūma-
<br/>vattvāditi hetuvākyasyābhāvānnaitaduttaraṃ svābhyupagataṃ vahniṃ sādhayati nāpi
<br/>parābhyupagataṃ vahnyabhāvaṃ dūṣayati | yathā ca tatraiva parvato vahnimāndhūmavattvātpra-
<br/>kāśavattvātpārthivatvācca mahānasavadityuttaram | etaddhyuttaraṃ prakāśavattvādityā-
<br/>dyadhikoktyā yogyatāmalabhamānaṃ na svābhyupagataṃ vahniṃ sādhayati nāpi parābhyu-
<br/>pagataṃ vahnyabhāvaṃ dūṣayati | adhikoktirhi vaktuḥ svokteriṣṭārthasādhanatāyāmaviśvāsaṃ
<br/>sūcayati | atodhikoktigarbhottarasyāyogyatvam | yathā ca tatraiva parvataḥ pārthivo
<br/>gandhavattvāddhaṭavadityuttaram | etacca svābhyupagatena vahnirūpaviṣayeṇa parābhyu-
<br/>pagatena vahnyabhāvarūpaviṣayeṇa cāsaṃbaddhamiti na vahniṃ sādhayati nāpi vahnyabhāvaṃ
<br/>dūṣayati | prakṛte tu prapañcagatamithyātvaṃ tathyamatathyaṃ veti vikalpodbhāvanarūpa-
<br/>muttaraṃ na kenāpyāvaśyakenāṅgena rahitaṃ na vā anāvaśyakena kenāpyaṅgena yuktam |
<br/>nāpi prapañcasatyatvarūpeṇa viṣayeṇāsaṃbaddham | vikalpodbhāvanena prapañcamithyātve
<br/>dūṣite svābhyupagatasya prapañcasattvasya siddheḥ | nanu kathaṃ mithyātve dūṣite prapañca-
<br/>sattvasiddhiḥ | yadi mithyātvamasattvaṃ syāttarhi tasyābhāvaḥ sattvarūpaḥ syānna tvanya-
<br/>theti cenna | mithyātvāsattvayoḥ paryāyatvāt | ataścāsyottarasyāsattvābhāvānna
<br/>jātyuttaratvamiti | <b>śākaṭiketi |</b> śakaṭena carati śākaṭikaḥ | yo vetanaṃ
<br/>gṛhītvā śakaṭena parānparakīyaṃ dhānyādi vā grāmāntaraṃ nayati saḥ | ayaṃ cāśi-
<br/>kṣitaḥ pāṃśulapādo viṃśatipañcakaṃ śataṃ ca samānamevetyajānāno lokopahā-
<br/>syatāṃ gacchati |
</p>
<p><b>maṅgalārtha iti |</b> taduktaṃ gāruḍe --
</p>
<p><lg><l>sisṛkṣoḥ paramādviṣṇoḥ prathamaṃ dvau viniḥsṛtau |</l>
<l>oṃkāraścāthaśabdaśca tasmātprāthamikau kramāt ||</l></lg> iti |
<br/>viṣṇoḥ sakāśādyatprathamaṃ samutpannaṃ tattajjātīyeṣūttamamityakhilaśabdamadhye-
<br/>nayoḥ svarūpeṇottamatvātprāthamikatvam | tata eva ca maṅgalārthatvam | maṅgalaṃ
<pb n="155"/>
<br/>ca nāthaśabdasya vācyorthaḥ | kiṃ tvathaśabdaśravaṇamathaśabdoccāraṇaṃ ca mṛdaṅgadhva-
<br/>nivanmaṅgalakṛtyaṃ karoti | athaśabdasya vācyārthastvānantaryameva | ānantaryasya
<br/>cāvadhisāpekṣatvātkasya pūrvavṛttasyānantaryamityapekṣāyāṃ yogyatābalādadhikāra-
<br/>syānantaryaṃ gṛhyate | brahmajñānādhikāraprāptyanantaraṃ brahmajijñāsetyarthaḥ | etatsūtra-
<br/>praṇayane sūtrakṛdabhimataḥ pūrvapakṣastu na brahmajijñāsā kartavyā | jijñāsāyā
<br/>viṣayabhūtaṃ hi brahma | brahmaśabdasya cātmārthaḥ | sa cātmā jīvaḥ sarvaiḥ prāṇimi-
<br/>rahamityevaṃ mānasapratyakṣeṇa jñāyata eva | tadvyatiriktaśca na kaścanātmāsti |
<br/>pramāṇābhāvāt | tathā cātra jijñāsāyā viṣayābhāvaḥ | nāpi jijñāsāyāḥ kiṃci-
<br/>tprayojanam | jñāyamānepi brahmaṇi prayojanānupalambhāt | viṣayaprayojanayora-
<br/>bhāvānna tasyāṃ kaścanādhikārī saṃbhavati | tadabhāve ca dūra eva saṃbandhaḥ | tathā
<br/>ca viṣayaprayojanādhikārisaṃbandhānāmabhāvānna brahmajijñāsā kartavyeti naitacchā-
<br/>stramārambhaṇīyamiti | siddhāntastu brahmajijñāsā kartavyā | brahmaṇo viṣayasya
<br/>sattvāt | brahma ca jīvavyatiriktaṃ sarvaguṇapūrṇaṃ tadvijijñāsasva tad brahma (tai.
<br/>3 | 1 | 1) itiśrutipratipāditamiti na tasyāsattvam | sūtre jijñāsāviṣayasya
<br/>brahmaśabdena nirdeśāduktaśrutipratipādito viṣayaḥ sūtrakārairbrahmaśabdena sūcitaḥ |
<br/>nāpi prayojanānupalambhaḥ | mokṣarūpasya prayojanasyopalambhāt | tamevaṃ vidvāna-
<br/>mṛta iha bhavati (nṛ. pū. 1 | 6) iti śrutau brahmajñānānmokṣaprāpteruktatvāt |
<br/>brahmajñāne sati jñānino mokṣaścārthādbrahmaprasādādeva | śrutiśca bhavati -- yamevaiṣa
<br/>vṛṇute tena labhyaḥ (kā. 2 | 23) iti | yaṃ bhaktamayaṃ paramātmā prasannaḥ sansvī-
<br/>yatvena svīkaroti tenaiva bhaktenāyaṃ paramātmā prāpyo bhavatītyarthaḥ | prasādaśca
<br/>prītisaṃpādanena bhavati | prītiśca brahmajñāne sati bhavatyeva |
</p>
<p>priyo hi jñāninotyarthamahaṃ sa ca mama priyaḥ | (bha. gī. 7 | 17)
<br/>ityukteḥ | etacca prayojanaṃ sūtrakārairhetvarthakātaḥśabdena sūcitam | yato brahma-
<br/>prasādānmokṣaḥ jñānaṃ vinā ca na prasādaḥ ato brahmajijñāsā kartavyeti | viṣa-
<br/>yaprayojanayoḥ sadbhāvādadhikārī saṃbhavatyeva | tatsattve saṃbandhaśca prasiddha eveti
<br/>viṣayaprayojanādhikārisaṃbandhānāṃ sattvādbrahmajijñāsā kartavyeti śāstrārambhaḥ siddho
<br/>bhavati | <b>athātaḥśabdeti |</b> niyatirniyamaḥ | prāyaḥ sarvatra śāstreṣu sūtrakāraiḥ
<br/>prathamasūtrethāta etau śabdau yanniyamena prayujyete tatra ko heturityarthaḥ | ukta-
<br/>niyame hetuśca tayoḥ śabdayoruttamatvam | taccārthadvārā svarūpeṇa ceti vidhādvayena
<pb n="156"/>
<br/>saṃbhavatītyāśayena pṛcchati -- <b>kaścārtha iti |</b> athātaḥśabdayoravaśyavaktavyārthakatve-
<br/>nottamatvamathaśabdasya māṅgalikatvātsvarūpeṇāpyuttamatvamityabhiprāyeṇottaramāha --
<br/><b>ānantaryeti |</b> ānantaryādhikāre | brahmavidyādhikāraprāptyanantaramityarthe |
<br/>pratipādyaviṣayasya kiṃcinnirūpitānantaryaṃ prayojanaṃ cāvaśyaṃ vaktavyameva | tathā
<br/>cātatpratipādakayorathātaḥśabdayoruttamatvāttayoḥ prathamasūtre nirdeśaḥ | tadapyuktaṃ
<br/>gāruḍe --
</p>
<p><lg><l>athātaḥśabdayorevaṃ vīryamājñāya tattvataḥ |</l>
<l>sūtreṣu tu mahāprājñāstāvevādau prayuñjate ||</l></lg> iti |
<br/>brahmavidyādhikāriṣu madhye devā uttamādhikāriṇaḥ | ṛṣigandharvā madhya-
<br/>mādhikāriṇaḥ | manuṣyā mandādhikāriṇaḥ | adhikāriṣu ca viṣṇubhaktiḥ
<br/>(1) adhyayanam (2) śamadamādiyogaḥ (3) saṃsārāsāratājñānapūrvakaṃ
<br/>vairāgyam (4) viṣṇupādaikasaṃśrayaḥ (5) ityete guṇā āvaśyakāḥ |
<br/>tatrādyayoḥ prādhānyedhikāriṇodhamatvam | tṛtīyasya prādhānyedhikāriṇo madhyama-
<br/>tvam | caturthapañcamayoḥ prādhānyedhikāriṇa uttamatvamiti vivekaḥ |
</p>
<p><b>sṛṣṭisthityādīti |</b> ādiśabdena saṃhāraniyamanajñānājñānabandhamokṣāṇāṃ
<br/>saṃgrahaḥ | <b>utpattīti |</b> niyatiḥ sarvajaganniyamanam | āvṛtirajñānam | ekarāṭ
<br/>svatantraḥ | <b>yato veti |</b> yato vā imāni bhūtāni jāyante | yena jātāni
<pb n="157"/>
<br/>jīvanti | yatprayantyabhisaṃviśanti (tai. 3 | 1 | 1) iti śrutiḥ | prayanti
<br/>prakarṣeṇa līyamānāni bhūtāni yadbrahmābhisaṃviśanti svecchayā samyak praviśantī-
<br/>tyarthaḥ | ādiśabdena ya ādityamantaro yamayati (bṛ. 3 | 7 | 9) ityādīnāṃ
<br/>niyamanādipratipādakaśrutīnāṃ saṃgrahaḥ |
</p>
<p><b>śāstrayonitvāditi |</b> jagatkāraṇasya brahmaṇaḥ śāstraikasamadhigamyatvādi-
<br/>tyarthaḥ | <b>nāvedaviditi |</b> avedavidaśāstrajñastaṃ bṛhantaṃ pūrṇaṃ sarvajñaṃ sarvakartāraṃ
<br/>sarvasvāminaṃ na manute na jānāti | <b>taṃ tveti |</b> upaniṣadekasamadhigamyaṃ taṃ para-
<br/>mātmānaṃ tvā tvāṃ pṛcchāmītyarthaḥ | atrāvedavinna jānātītyuktyaupaniṣadamiti
<br/>viśeṣaṇena ca jagatkāraṇasya paramātmanaḥ prādhānyenānumānagamyatvaṃ nāstīti
<br/>sūcyate | <b>śrutisāhāyyeti |</b> pramāṇāntaraṃ pratyakṣam | anumānaṃ pratyakṣaṃ ca
<br/>pramāṇaṃ śrutisāhāyyarahitaṃ cenna kutrāpyadṛṣṭaviṣaye niścayenārthaṃ sādhayatītyarthaḥ |
<br/><b>śrutismṛtīti |</b> pramāṇāntaraṃ pratyakṣādikam | <b>anyaḥ |</b> pāśupatādiśāstrarūpaḥ |
<br/><b>tadaneneti |</b> anena pūrvoktena pradarśitena bhedagrāhiṇā śrutyādipramāṇenādvaitama-
<br/>tāśā nirastā bhavatītyanvayaḥ | taccādvaitamatamatrānanyalabhya ityādinā tātparya-
<pb n="158"/>
<br/>mityantena granthenānūditam | advaitavādino hītthaṃ vadanti -- śāstrādanyena pramā-
<br/>ṇena yanna labhyate tatraiva śāstrasya tātparyam | bhedastu pratyakṣādibhiravagamyate |
<br/>atastatra na śāstrasya tātparyam | kiṃ tvadvaita eva | advaitasya pratyakṣādibhiranava-
<br/>gamyamānatvāditi | <b>anumānāditi |</b> yadyanumānapramāṇeneśvaro jñāyeta tarhi
<br/>tadgato bhedopyanumānena jñāyata iti vaktuṃ śakyeta | paraṃ tu vastuto nānumāne-
<br/>neśvaro jñāyata iti tadgatabhedasyāpi śāstrādanyena pramāṇenājñātatvānna śāstrasye-
<br/>śvaragatabhedānuvādakatvam | kiṃ tu pramāṇāntareṇālabhya īśvaragato jīvādiprati-
<br/>yogiko bheda eva śāstreṇa pratipādyata iti śāstrasya bhedaparatvamavagamyata ityarthaḥ |
<br/><b>ata evoktamiti |</b> viṣṇutattvavinirṇaya iti śeṣaḥ | <b>sadāgameti |</b> santaḥ
<br/>samīcīnāḥ pāśupatādibhinnā ya āgamāstairhetubhūtairvijñeyaṃ viśiṣṭasvarūpeṇetara-
<br/>vilakṣaṇatvena ca jñeyam | anumānādipramāṇāntaraistu na nārāyaṇasya tādṛśaṃ jñānaṃ
<br/>bhavatīti dyotayitumekaśabda upāttaḥ | samyagatīte atikrānte kṣarākṣare prakṛ-
<br/>tijīvau yena tādṛśaṃ nārāyaṇaṃ sadā vande | etadvandanaṃ ca na nirvighnagranthasamāpti-
<br/>mātroddeśena kṛtamiti sadetyanena sūcitam | nirdoṣaścāsāvaśeṣasadguṇaśceti karma-
<br/>dhārayaḥ | pāratantryādidoṣarahitaḥ paripūrṇānandatvādisakalasadguṇayuktaśca nārāyaṇaḥ |
<br/>sacchabdena guṇānāṃ śobhanatvaṃ nityatvaṃ vā sūcyate |
</p>
<p><b>śāstrasyeti |</b> jagatkāraṇasya viṣṇoḥ śāstrapramāṇakatvaṃ śāstrayonitvā-
<br/>diti sūtreṇopapāditam | tacca śāstrasya prāmāṇyaṃ viṣṇurūperthe eva nānyatra |
<br/>kutaḥ | tatraivārthe śruteḥ samanvayāt | etadeva tattu samanvayāditi sūtreṇocyate |
<br/>samyaganvayaḥ samanvayaḥ | <b>upakrameti |</b> upakrama ārambhaḥ | vistareṇa nirūpita-
<pb n="159"/>
<br/>syārthasya sārāṃśakathanena samāpanamupasaṃhāraḥ | ekaprakārā asakṛduktirabhyāsaḥ |
<br/>prācuryeṇa pramāṇāntareṇāsiddhatvamapūrvatā | prayojanavattvaṃ phalam | stutinindā-
<br/>phalakamadhikārthavacanamarthavādaḥ | upapattiryuktiḥ | śrutyarthasaṃśaye śrutestātparyamupa-
<br/>kramādibhirliṅgairnirṇetavyaṃ bhavati | upakramādiṣu caikatra mithovirodhiliṅgadvaya-
<br/>saṃnipāte pūrvāpekṣayottaraṃ prabalam |
</p>
<p><lg><l>upakramādiliṅgānāṃ balīyo hyuttarottaram |</l></lg>
<br/>ityukteḥ | tathā hi -- upasaṃhārasya vyākhyānarūpatvenopakramāpekṣayā prābalyam |
<br/>ekatroktādapi bahulokteḥ prābalyādabhyāsasya tatopi prābalyam | bahuvāro-
<br/>ktādapi mukhyasya prābalyādapūrvatāyāstebhyaḥ prābalyam | phalasya mukhyoddeśya-
<br/>tvādupakramādibhyaḥ prābalyam | karaṇākaraṇayoriṣṭāniṣṭakathanādirūpārthavādasya
<br/>phalamātrāpekṣayādhikyādupakramādibhyaḥ prābalyam | upapatteḥ sarvamūlatvena sarvataḥ
<br/>prābalyamiti |
</p>
<p><b>madhyamandireṇeti |</b> pūrṇaprajñācāryāṇāmeva madhyamandira iti saṃjñā |
<br/>kvacinmadhyamandirabhaṭṭaputreṇeti pāṭho dṛśyate | pūrṇaprajñācāryaśca vāyostṛtīyova-
<br/>tāraḥ | <b>prathama iti |</b> hanuśabdaścibukādhobhāgarūpaśarīrāvayavavācī hrasvokā-
<br/>rānto dīrghokārāntaśca | atra tu hanūśabdena jñānamapyucyate | praśaṃsāyāṃ matu-
<br/>ṣpratyayaḥ | <b>tatra tatreti |</b> pūrṇaprajñācāryapraṇīteṣu brahmasūtrabhāṣyaviṣṇutattvavini-
<br/>rṇayamahābhāratatātparyanirṇayādigrantheṣu granthasamāptāvayaṃ ślokaḥ paṭhyate | <b>yasya
<br/>trīṇīti |</b> yasya vāyoralaṃ divyānyanuttamāni krīḍādiguṇayuktāni trīṇi rūpāṇi
<br/>vedavacane uditāni baḷitthā (ṛ. saṃ. ma. 1 sū. 143) ityādiśrutau trayo-
<pb n="160"/>
<br/>vatārā uktāstasya vāyordevasya tadalaṃ samyak mūlarūpaṃ baṭ balātmakaṃ darśataṃ
<br/>jñānapūrṇaṃ bhargo bharaṇagamanaguṇaṃ mahaduttamaṃ bhaviṣyanmahattattvasvarūpaṃ vā itthameva
<br/>vakṣyamāṇaprakāreṇa rūpatrayāvatārāya bhagavatā nihitaṃ preritamavatīrṇaṃ ca | ava-
<br/>tāratrayasya vyāpārabhedaṃ darśayati -- rāmeti | vāyoḥ prathamakaṃ hanūmadākhyaṃ prathamaṃ
<br/>rūpaṃ rāmavacāṃsi sītāṃ prati nayatīti tathā | atha vā rāmaviṣayakāṇi mūla-
<br/>rāmāyaṇarūpāṇi vacāṃsi śiṣyānprati nayatīti tathā | atha vā rāmavacasi yo
<br/>nayo nyāya ājñārūpastadyuktam | vāyordvitīyaṃ vapurbhīmākhyaṃ rūpaṃ pṛkṣaḥ | pṛtaṃ senāṃ
<br/>kṣiṇotīti pṛkṣaḥ | pūrvapadāntyatakāralopa ārṣaḥ | kauravasenākṣayakaram | yade-
<br/>tanmadhvo madhvākhyaṃ śāstranirmātṛ tṛtīyaṃ rūpamamunā madhvanāmnā keśave samarpaṇa-
<br/>buddhyā granthaḥ kṛtaḥ | madhuśabda ānandavācī | vaśabdena śāstrāparaparyāyaṃ tīrtha-
<br/>mucyate | ānandakaraṃ tīrthaṃ śāstraṃ yasyāsau madhva ānandatīrthaḥ | pūrvapadāntyo-
<br/>kāralopa ārṣaḥ |
</p>
<p><lg><l>madhvityānanda uddiṣṭo veti tīrthamudāhṛtam |</l>
<l>madhva ānandatīrthaḥ syāttṛtīyā mārutī tanuḥ ||</l></lg>
<br/>baḷittheti | baṭ itthā iti padacchedaḥ | devasya dyotanaśīlasya vāyordarśataṃ
<br/>sarvairdarśanīyaṃ tatprasiddhaṃ bhargasteja itthetthaṃ sarvairdṛśyamānaprakāreṇa vapuṣe śarīravya-
<br/>vahārāya dārḍhyāya dhāyi dhāryate sarvaiḥ | prāṇavāyūpaskṛtena jāṭharāgninā bhuktā-
<br/>nāmannānāṃ jaraṇena śarīradhāraṇaṃ prasiddham | tatropapattimāha -- yataḥ kāraṇātsa-
<br/>haso balādutpanno vāyurato balāya dhāryata ityarthaḥ | ayaṃ mantraḥ (ṛ. saṃ. a.
<br/>2 a. 2 va. 8 ṛ. 1) sāyaṇācāryairṛgbhāṣya ādityaparatayā vyākhyātaḥ ||
<br/>|| iti śrīsarvadarśanasaṃgrahavyākhyāyāṃ darśanāṅkurābhidhāyāṃ
<br/>pūrṇaprajñadarśanaṃ samāptam ||
</p>
<pb n="161"/>
<p><b>tadetaditi |</b> vaiṣṇavamatamarocayamānā māheśvarāḥ pāśupataśāstramāśrayanta
<br/>ityanvayaḥ | vaiṣṇavamate paratantratvaṃ duḥkhāntādikasyepsitasyāspadaṃ na bhavati | mokṣepi
<br/>pāratantryanimittakaduḥkhasattvāt | muktā api viṣṇornityaṃ sevakā eva | tathā ca
<br/>sarvavidhaduḥkhasyānto mokṣe na bhavatītyato vaiṣṇavamataṃ māheśvarāṇāṃ na rocate |
<br/>māheśvarāstu mokṣe pāramaiśvaryaṃ kāmayante | pāramaiśvaryaṃ niratiśayaiśvaryam | kiṃ ca
<br/>vaiṣṇavābhimato mokṣo yuktyāpi na sidhyati | yato mokṣāvasthāyāṃ dāsyaṃ yukti-
<br/>viruddham | tathā cānumānam -- sevakā muktā na bhavanti paratantratvātpāramaiśvaryara-
<br/>hitatvādvā baddhajīvavaditi | pratyuta yuktyā mokṣāvasthāyāṃ muktānāṃ pūrṇaṃ svātantryaṃ
<br/>sidhyati | tathā cānumānam -- muktāḥ parameśvaraguṇasadṛśaguṇayuktāḥ puruṣatve
<br/>sati sarvaduḥkhabījarahitatvātparameśvaravaditi | īdṛśo mokṣaśca pāśupataśāstrā-
<br/>śrayeṇa labhyate | tatra hi kāryakāraṇayogavidhiduḥkhāntarūpaṃ padārthapañcakaṃ tattva-
<br/>jñānopayogitayā prapañcitam | paśūnāṃ jīvānāṃ patirmaheśvaraḥ | tena proktaṃ śāstraṃ
<br/>pāśupatam | jīvānāṃ paśuśabdavācyatvaṃ liṅgapurāṇe darśitam --
</p>
<p><lg><l>brahmādyāḥ sthāvarāntāśca devadevasya śūlinaḥ |</l>
<l>paśavaḥ parikīrtyante samastāḥ paśuvartinaḥ ||</l></lg> iti |
<br/>yathāsmākaṃ gavāśvādayaḥ paśavastathā sarve prāṇino maheśvarasya paśavaḥ | yataḥ sarve
<br/>paśuvartinaḥ | paśuvadvartanta iti paśuvartinaḥ | jñānāpakarṣeṇa paśutulyatvātpaśava
<br/>ucyante | cintāmaṇighṛtavacanepi --
</p>
<p><lg><l>brahmādyāḥ sthāvarāntāśca paśavaḥ parikīrtitāḥ |</l>
<l>teṣāṃ patirmahādevaḥ smṛtaḥ paśupatiḥ śrutau ||</l></lg> iti |
</p>
<pb n="162"/>
<p><b>athāta iti |</b> asminsūtre sūtrakāraiḥ pāśupataśāstrārambhaḥ pratijñāyate |
<br/><b>praśna iti |</b> ādhyātmikādhibhautikādhidaivikarūpaduḥkhatrayasya sarvathā vināśaḥ
<br/>kathaṃ bhavatītyākārako duḥkhāntaviṣayakaḥ praśnaḥ | <b>pañcakā iti |</b> avāntarabhedena
<br/>pratyekaṃ pañcavidhā lābhamalādayoṣṭau gaṇāḥ | vṛttayaścāvāntarabhedena trividhā ityayaṃ
<br/>navamo gaṇaḥ | asya navavidhagaṇasya vettā tathā śiṣyasya saṃskartā ca gururucyata
<br/>ityarthaḥ | pañcakā ityatra pañcan -- śabdāttadasya parimāṇamityarthe saṃkhyāyā ati-
<br/>śadantāyāḥ kan (pā. sū. 5 | 1 | 22) iti sūtreṇa kanpratyayaḥ | navānāṃ gaṇānāṃ
<br/>samāhāro navagaṇam | pātrāderākṛtigaṇatvātstrītvābhāvaḥ | navavidho gaṇo
<br/>navagaṇa iti madhyamapadalopī samāso vā | <b>lābhā iti |</b> atra lābhādigaṇa-
<br/>navakamadhye lābhagaṇo mukhyaḥ | tatprāptiprakāraścettham -- bhaikṣyādivṛttimataḥ sādha-
<br/>kasya vāsacaryādibhirupāyairmithyājñānādimalebhyaḥ sakāśādviśuddhau jāyamānāyāṃ
<br/>vyaktāvyaktādyavasthāvatastasya dravyakālādibhirdīkṣākāribhirgurubhaktyādibhirbalaiśca
<br/>sahāyabhūtairgurujanaprabhṛtiyogyadeśe jñānādilābho bhavati | atra lābhagaṇa upā-
<br/>deyaḥ | malagaṇo heyaḥ | sākṣātparaṃparayā ca tatsādhanībhūtā anye sapta gaṇā
<br/>iti navānāṃ gaṇānāmavaśyajñeyatvaṃ siddham | <b>chāndasa iti |</b> gaṇakāri-
<br/>kāyāśchandotideśācchandasi ca dṛṣṭānuvidhitvādvyatyayo bahulam (pā. sū.
<br/>3 | 1 | 85) iti sūtrānusāreṇātra liṅgavyatyayaḥ | yadyapi tatsūtraṃ prakaraṇādvika-
<br/>raṇavyabhicārārthakaṃ tathāpi bahulagrahaṇātsarvavidhivyabhicāro bhavati | tathā
<br/>ca madhostṛptā ivāsate iti śrutāvamṛtatvavācimadhuśabdasya nityanapuṃsaka-
<br/>tvepi liṅgavyatyayena madhoriti pulliṃṃṅganirdeśaḥ | adharamadhuṃ madhupastavājihīte
<br/>(māgha kā. 7 | 42) iti māghakāvye madhumiti pulliṃṃṅgaprayogastu cintya
<pb n="163"/>
<br/>eveti kaustubhakārāḥ | <b>jñānaṃ tapa iti |</b> eṣu jñānādiṣu pañcasu lābheṣu pūrvapūrva-
<br/>syottarottaro lābhaḥ sādhanabhūto dṛśyate | <b>mithyājñānamiti |</b> saktiheturvi-
<br/>ṣayāsaktiheturviṣayasaṃnidhānādiḥ | cyutiḥ sadācaraṇādbhraṃśaḥ | paśutvasya jīvatvasya
<br/>mūlam | jīvatvaprāpakonādisaṃskāraḥ | viviktito vivekenaite pañca malā heyā-
<br/>styājyā ityarthaḥ | <b>vāsacaryeti |</b> vāsacaryā samyaṅnivāsapaddhatiḥ | prapattiḥ
<br/>śaraṇāgatistvameva śaraṇaṃ mametyākārikā maheśvaraprārthanā | vāsacaryādayaḥ pañca
<br/>śuddhidvārā jñānādīnāṃ lābhānāmupāyā niścitā ityarthaḥ | <b>yeneti |</b> yena gurvā-
<br/>dinā saṃnihitena kāryakāraṇādipadārthapañcakānusaṃdhānapūrvakaṃ jñānasya tapasaśca
<br/>vṛddhirbhavati sa gurvādirdeśa ityucyate | <b>gururiti |</b> janaśabdena jñānināṃ pariṣa-
<br/>ducyate | <b>ā lābheti |</b> vāsacaryādyupāyānuṣṭhānamārabhya jñānādilābhaprāptiparyantaṃ
<br/>yatsādhakasyaikaprakāreṇāvasthānaṃ sāvasthā | upāyānuṣṭhānaṃ ca rucibhedena kasya-
<br/>citprakāśitam | ajñā janā nindantu vā stuvantu tatraudāsīnyameva tasya |
<br/>iyaṃ vyaktāvasthā | kasyacidaprakāśitam | iyamavyaktāvasthā | ekasyaiva vā
<br/>sādhakasya viṣayabhedena kvacitprakāśitaṃ kvacidaprakāśitamavasthānaṃ bhavati | manasa
<footnote>6|18 -- dharmaśca nityatvaṃ sthitiḥ siddhiḥ <roman>for</roman> tapotha nityatvaṃ sthitiḥ śuddhiḥ. <roman>D.</roman></footnote>
<footnote>6|23 -- sādhanasya śuddhivṛddhi <roman>for</roman> sādhakasya śuddhi. <roman>D.</roman></footnote>
<pb n="164"/>
<br/>indriyāṇāṃ ca jayena yadavasthānaṃ sā jayāvasthā | sarvasvatyāgo dānāvasthā |
<br/>maheśvare satatamavicchinnā bhaktirniṣṭhāvasthā | <b>atyantavyapohaḥ |</b> sarvathā hāniḥ |
<br/>mithyājñānādīnāṃ pañcānāṃ malānāṃ punarudayo yathā na bhavati tathā teṣāṃ yo-
<br/>'bhāvaḥ sā viśuddhiḥ | asyā abhāvarūpāyā viśuddheḥ pratiyogibhūtāḥ pañca malā
<br/>mithyājñānādayaḥ | tadbhedeneyaṃ pañcavidhā bhavati | mithyājñānasya hāniradharmasya
<br/>hāniḥ saktihetorhāniścayuterhāniḥ paśutvamūlasya hāniriti | <b>ajñānasyeti |</b>
<br/>saṅgakaraśabdena saktiheturucyate | paśutvaṃ jīvatvaprāpakaḥ saṃskāraḥ | <b>dravyamiti |</b>
<br/>dravyaṃ dīkṣāsādhanībhūtaṃ padārthajātam | kālaḥ śubhayogādiryogyaḥ kālaḥ | kriyā
<br/>gurusevanādiḥ | mūrtirupāsyadevatāpratimā | guruḥ paraṃparayā prāptopadeśaḥ | <b>guru-
<br/>bhaktiriti |</b> gurāvavyabhicāriṇī bhaktirbuddheḥ prasādaḥ śītoṣṇasukhaduḥkhādidva-
<br/>ndvasya jayo dharmaḥ sāvadhānatvaṃ ceti balapañcakam | pramādonavadhānatā | tada-
<br/>bhāvo'pramādaḥ sāvadhānatvam | <b>pañcamaleti |</b> mithyājñānādayaḥ pañcamalā hi
<br/>vāsacaryādibhirupāyairnirasanīyāḥ | nirasanaṃ ca teṣāmekapade na saṃbhavatīti prathama-
<br/>taste tathā laghavaḥ karaṇīyā yathā teṣāṃ nirāsaḥ sukaro bhavet | laghūkaraṇasādha-
<br/>nībhūtāśca tisro vṛttayaḥ | bhaikṣyamutsṛṣṭaṃ yathālabdhaṃ cānnaṃ grāhyam | bhaikṣyaṃ bhikṣā-
<br/>labdham | utsṛṣṭaṃ lokaistyaktam | yathālabdhamayācitam | taccāgamāvirodhena
<br/>saṃpādanīyam | itarathā kṛmyādidoṣadūṣitaṃ patitādisvāmikamapi grāhyaṃ syāt |
<br/>kvacidāgamāvirodhina ityasya sthāne mānāpamānavirodhina iti pāṭho dṛśyate |
<br/>annārjanakāle kvacinmāne jātepi na sukhaṃ tathāpamānepi na duḥkhaṃ bhāvanīyam |
<br/>sādhāraṇī vṛttiḥ saṃpādanīyeti tadarthaḥ |
</p>
<pb n="165"/>
<p><b>ādhyātmikādīti |</b> praśnasya duḥkhāntaviṣayakatvāttadviṣayakamuttaraṃ dātuṃ
<br/>pravṛttasya gurorbuddhyārūḍho duḥkhānta iti buddhisthaparāmarśināta itīdaṃśabdena sarva-
<br/>nāmnā duḥkhāntaḥ parāmṛśyata iti bhāvaḥ | evamathaśabdasyātaḥśabdasya cārtho
<br/>nirūpitaḥ | paśupatirmaheśvaraḥ | śiṣyakṛtaduḥkhāntaviṣayakapraśnānantaraṃ duḥkhānta-
<br/>sādhanāya maheśvareṇa prokto maheśvaraprāptyartho yo yogastadvidhiḥ kathyata iti
<br/>sūtrārthaḥ | pāśupataśāstrārambhapratijñeyam | etacchāstratattvabhūtāḥ kāryakāraṇayoga-
<br/>vidhiduḥkhāntāḥ pañca padārthāḥ paśupatinā maheśvareṇa jīvapāśavimokṣaṇāyopa-
<br/>diṣṭāḥ | te cātra prathamasūtre sūtrakāreṇa sūcitāḥ | paśuśabdena kāryaṃ patiśabdena
<br/>kāraṇaṃ pratipādyate | yogo vidhiśca tattacchabdenaiva nirdiṣṭaḥ | duḥkhāntaścātaḥśabdena
<br/>pratipādyata iti | tadāha -- <b>paśuśabdena kāryasyeti |</b> pratipādanamityanu-
<br/>ṣajyate | paśurhi prāyeṇa manuṣyādiparatantro dṛśyate | kāryaṃ ca kāraṇaparatantram |
<br/>ataḥ paratantratvasādharmyātpaśuśabdena kāryaṃ pratipādyate | <b>kāraṇasyeti |</b> atrāpi
<br/>pratipādanamityanuṣajyate | tatra hetumāha -- <b>īśvara iti |</b> patiśabdasyeśvaravāci-
<br/>tvādīśvarasya ca jagatkāraṇatvātpatiśabdena kāraṇaṃ pratipādyata iti bhāvaḥ | atredaṃ
<br/>bodhyam -- cidacidātmakasakalapadārthajātasyāsvatantrasyātra śāstre kāryamiti pāri-
<br/>bhāṣikī saṃjñā | tathā svatantrasya parameśvarasya kāraṇamiti pāribhāṣikī saṃjñā |
<br/>sthitikāraṇatvāt | asvatantrasya hyavasthānaṃ svatantrādhīnameva | yogo japadhyānādiḥ |
<br/>vrataṃ bhasmasnānādikaṃ vidhiḥ | duḥkhanivṛttipūrvakamaiśvaryaṃ duḥkhāntaśabdenocyate |
<br/>etāni pañca tattvaśabdavācyāni | etajjñānasya paramapuruṣārthasādhanatvāt | yasya
<br/>jñānaṃ paramapuruṣārthasādhanaṃ bhavati tadeva hi tattvam | uktāḥ pañca padārthāśca parama-
<br/>puruṣārthaprāptayevaśyaṃ jñeyāḥ | tathā hi -- pañcamo duḥkhāntaśca paramapuruṣārtharūpa
<br/>eveti jñeya eva | duḥkhasya mukhyaṃ bījaṃ cāsvātantryameveti tannivṛttaya aiśvarya-
<br/>prāptaye cāsvatantreṇa jīvena svasvarūpamanye cāsvatantrāḥ svatantra īśvaraścetyete
<br/>yāthārthyena jñeyāḥ | tatsādhanībhūtaśca bhasmasnānādividhisahakṛto japadhyānādiryoga
<br/>iti tāvapyavaśyaṃ jñeyau | tathā ca pañcānāṃ tattvaśabdavācyatvaṃ siddhamiti |
</p>
<p>athaitānpañca padārthāllilakṣayiṣurādau mukhyaṃ duḥkhāntaṃ vibhajate -- <b>tatra duḥkhānta
<br/>iti | tatrānātmaka iti |</b> atrātmasattvepyaiśvaryarāhityena nirātmakatvavyapadeśaḥ |
</p>
<pb n="166"/>
<p>aviśiṣṭaṃ vastu tāvadasatkalpaṃ nigadyate |
<br/>iti nyāyāt | ayamaparo mokṣaḥ | sātmakastu paraḥ | kevaladuḥkhanivṛtteḥ
<br/>pāṣāṇasyevākiṃcitkaratvāt | <b>sātmaka iti |</b> dṛkśaktiḥ kriyāśaktiśceti
<br/>śaktidvayarūpamaiśvaryam | dṛkśaktireva dhīśaktirjñānaśaktiścocyate | <b>tatra sūkṣmeti |</b>
<br/>cākṣuṣaṃ rūpaṃ tadāśrayadravyaṃ ca | sparśādītyādipadena rasagandhagrahaṇam | tatra sūkṣmāḥ
<br/>paramāṇvādayastadgatarūpādayaśca baddhajīvairna jñāyante | sthūlā api bhittyādivyava-
<br/>hitā viṣayā na jñāyante | sthūlā apyavyavahitā api ca dūre vartamānāḥ parva-
<br/>tādisthā viṣayā na jñāyante | muktasya tūktasarvaviṣayakaṃ jñānaṃ bhavatītyarthaḥ |
<br/><b>aśeṣaśabdeti |</b> śravaṇasya darśanentarbhāvasaṃbhavepi tasya tattvajñāne viśeṣata
<br/>upayogātpṛthaggaṇanam | aśeṣetyukteḥ sūkṣmasya dūrasthasya paśupakṣyādikṛtasya ca
<br/>śabdasya grahaṇam | siddhijñānamityasya siddhirūpaṃ jñānamityarthaḥ | yogādisādhana-
<br/>janyaśaktiviśeṣarūpasiddhyā jāyamānaṃ jñānamiti vā | kvacitsiddhiśabdarahitaḥ
<br/>pāṭhaḥ | <b>samasteti |</b> cintitasya sarvavidhaviṣayasya cintāmātreṇa śāstrādisā-
<br/>dhanānapekṣayaiva jāyamānaṃ jñānaṃ mananamityarthaḥ | <b>granthata iti |</b> īdṛśī tatra
<br/>paṅktirīdṛśaśca tadartha ityasaṃdigdhaṃ jñānaṃ vijñānamityarthaḥ | etadvijñānameva
<br/>śāstrapravacanopayogītyāha -- <b>svaśāstramiti | uktānukteti |</b> samāsādīnāṃ
<br/>caturṇāṃ svarūpamanupadameva (da. 6 paṃ. 106) vakṣyate | tattvavyāptaṃ tattvarūpeṇa saṃba-
<br/>ddham | sadā nirantaramuditam | na kadāpi tirobhūtam | sarvaṃ jānāti sarvajñaḥ |
<br/>tasya bhāvaḥ sarvajñatvam | gurvādinā kathitasyākathitasya ca sarvasya padārthajātasya
<br/>samāsena vistareṇa vibhāgena viśeṣeṇa ca kāryakāraṇāditattvarūpeṇa nirantaraṃ
<br/>jñānamiti bhāvaḥ | <b>śīghrakāritvamiti |</b> śīghragāmitvamiti kvacitpāṭhaḥ |
<pb n="167"/>
<br/><b>ananteti |</b> anantāni salakṣaṇāni vilakṣaṇāni sarūpāṇi ca yāni śarīrendri-
<br/>yarūpāṇi karaṇāni tadadhiṣṭhātṛtvam | salakṣaṇāni lakṣaṇayuktāni loke yathā
<br/>dṛśyante tathā manuṣyapaśupakṣyādisaṃsthānāni | vilakṣaṇāni ekovayavaḥ
<br/>paśoraparaḥ pakṣiṇonyo manuṣyasyetyevaṃrūpāṇi | sarūpāṇi mithaḥsamānānyane-
<br/>karūpāṇi | anyairdevadattādibhistulyarūpāṇīti vā |
</p>
<p>evaṃ duḥkhāntaṃ lakṣayitvā kāryaṃ lakṣayati -- <b>asvatantramiti |</b> jīvavargo jaḍa-
<br/>vargaḥ svasvaguṇasahitaḥ sarvopi na svatantraḥ | tatra guṇānāmāśrayādhīnatvaṃ jaḍavargasya
<br/>jīvādhīnatvaṃ ca prasiddhameva | jīveṣvapi strīṇāṃ patyādipāratantryaṃ bhṛtyānāṃ
<br/>svāmipāratantryaṃ ca prasiddhameva | parameśvarādhīnatvaṃ tu sarvatrāviśiṣṭameva | tatra jīvā
<br/>asmiñchāstre paśuśabdena vyavahriyante | tathā jīvaguṇā vidyāśabdena jaḍāḥ
<br/>pṛthivyādayo guṇasahitāḥ kalāśabdena ca vyavahriyante | asvatantrarūpasya kāryasyā-
<br/>vāntarabhedeṣveteṣu pārthakyena jñāteṣu saṃśayanivṛttyā kāryarūpasya tattvasya yāthārthyena
<br/>niścayo bhavatītyāśayenāha -- <b>eteṣāmiti | bodhābodheti |</b> bodhasvabhāvā bodhā-
<br/>tmikā | abodhasvabhāvā cābodhātmikā | ayaṃ bhāvaḥ -- jīvo hi ghaṭādīnpadārthāṃ-
<br/>ścittena jānāti | cetayate jānāti yena taccittam | cittaṃ cātra darśane nāntaḥkara-
<br/>ṇasyāvāntarabhedaḥ | kiṃ tu jīvasya viṣayajñānārthaṃ yā pravṛttistadrūpo jīvaniṣṭho
<br/>guṇaviśeṣaḥ | sa ca guṇaḥ svayaṃ bodhātmakatvāddhaṭādīnpadārthānbodhayati | yathādityaḥ
<br/>svayaṃ prakāśarūpatvāddhaṭādīnpadārthānprakāśayati tadvat | cittākhyā pravṛttiśceyaṃ
<br/>kvacidvivekayuktā kvacittadrahitā | tatra vivekapravṛttiḥ pramāṇajñānena vyajyate |
<br/>sāmānyapravṛttirapi cittākhyātīndriyaiva | sā ca tatsādhyena sāmānyajñānātma-
<br/>kena phalena vyajyate | yataścittaṃ bodhātmakaṃ bodharūpeṇa nijasvabhāvena ghaṭādī-
<br/>npadārthānanugṛhṇāti | tena cānugraheṇa jaḍā api ghaṭādayaḥ padārthāḥ prakāśante |
<br/>ayaṃ ca cittākhyo guṇo bodhātmakatvājjñānasādhanībhūto bhavati | anyaścābo-
<pb n="168"/>
<br/>dhātmako jīvaguṇo bodhasvabhāvarāhityena na jñāna upayujyate | dharmādharmayoḥ
<br/>saṃskārasya cātrāntarbhāvaḥ | tadāha -- <b>paśvartheti |</b> paśutvaprāptiphalakau dharmādharmau
<br/>yasyāmantarbhūtau tādṛśī vidyā jīvaguṇaviśeṣastvabodhātmaka ityarthaḥ | evaṃ vidyā-
<br/>rūpaṃ kāryaṃ vyākhyāya kalārūpaṃ kāryaṃ lakṣayati -- <b>cetaneti | kāryākhyeti |</b>
<br/>kāryākhyā viṣayarūpā | kāraṇākhyendriyarūpā | indriyāṇāṃ ca viṣayajñapti-
<br/>kāraṇatvātkāraṇaśabdena vyavahāraḥ | tatra viṣayāṇāṃ jñānamindriyādhīnam |
<br/>indriyāṇāṃ ca pravṛttirviṣayādhīnetyanayormithaḥ pāratantryam | cetanapāratantryaṃ cobha-
<br/>yeṣāmapyaviśiṣṭameva | <b>adhyavasāyeti |</b> adhyavasāyo niścayaḥ | yadyapi vedā-
<br/>ntibhiścittena sahāntaḥkaraṇacatuṣṭayamuktaṃ tathāpyatra pāśupataśāstre cittasya jīva-
<br/>guṇentarbhāvādantaḥkaraṇatrayamatroktam | <b>sāñjana iti |</b> yena saṃbandhenaikasya
<br/>saṃbandhino dharmā aparasaṃbandhini vyapadiśyante tādṛśaḥ saṃbandhaviśeṣoñjana-
<br/>śabdenocyate | jīvasya tu śarīrendriyasaṃbandhāccharīrendriyagatāḥ sthūlatvakāṇa-
<br/>tvādayo dharmā vyapadiśyanta eva |
</p>
<p>kāraṇarūpaṃ tattvaṃ lakṣayati -- <b>samasteti |</b> idaṃ ca tattvaṃ maheśvararūpam |
<br/>maheśvaraśca yadyapyeka eva tathāpi sattvādiguṇabhedena sṛṣṭyādikriyābhedena
<br/>vibhakta iva bhavati |
</p>
<pb n="169"/>
<p>yogarūpaṃ tattvaṃ lakṣayati -- <b>cittadvāreṇeti |</b> ātmā jīvaḥ | cittaṃ ca jīva-
<br/>gato bodhātmako guṇaviśeṣaḥ | taddvāreśvareṇa saha jīvasya yaḥ saṃbandhastaddheturyoga
<br/>ityucyate | yujiryoge iti dhātoḥ karaṇe ghañpratyayaḥ | <b>kriyoparameti |</b> upa-
<br/>ramo nivṛttiḥ | <b>niṣṭheti |</b> avyabhicāriṇī maheśvare bhaktirniṣṭhā | tattvajñānaṃ saṃvit |
<br/>śaraṇagamanaṃ gatiḥ |
</p>
<p>vidhirūpaṃ tattvaṃ lakṣayati -- <b>dharmārtheti |</b> dharmo maheśvaraḥ | tadrūpo yorthastatsā-
<br/>dhakastatsāmīpyādiphalako vyāpāra ityarthaḥ | ayaṃ ca vyāpāro vidheyatvādvidhi-
<br/>śabdenocyate | vidhīyatesau vidhiḥ | karmaṇi kipratyayaḥ | <b>tatra pradhāneti |</b>
<br/>sākṣāddharmasādhako vyāpāraḥ pradhānabhūtaḥ | ayameva caryāśabdenocyate | <b>tatra
<br/>bhasmeti |</b> bhasmaśabdaḥ snānaśayanābhyāṃ saṃbadhyate | bhasmasnānaṃ bhasmaśayanaṃ
<br/>cetyarthaḥ | <b>bhasmaneti |</b> triṣavaṇaṃ trikālam | bhasmaśayanaṃ ca gṛhasthebhyo
<br/>bhikṣitvānnavadānītena bhasmanā kāryamiti brahmavidyābharaṇa uktam | <b>yatreti |</b>
<br/>laukikā ityasaṃskṛtamanasaḥ prākṛtā janā ucyante | te hi svayamanabhijñā upā-
<br/>sakakṛtaṃ hasitādikaṃ dṛṣṭvā mūrkhoyamiti nindeyuḥ | adṛḍhamanā upāsakaśca para-
<br/>kṛtayā svātmanindayā kadācidvikṣiptacitto vratādbhraśyeta | atosyā vratacaryāyā
<br/>gūḍhatvamāvaśyakam | atha vaikāntapradeśe vratacaryā saṃpādanīyā | tatra hi caryāyā
<pb n="170"/>
<br/>gūḍhatvamarthādeva sidhyati | ekāntatāsaṃpādanārthameva krāthanādidvāracaryāpekṣyate |
<br/>yataḥ krāthanādikartaryupāsake doṣabhrameṇa prākṛtā janāstamupāsakaṃ nānusaranti |
<br/><b>śiṣṭamiti |</b> japanamaskārarūpamupahāradvayaṃ loke prasiddhamevetyarthaḥ | <b>krāthaneti |</b>
<br/>krāthanaśabdasthāne kāyaneti pāṭhāntaram | tathā mandanetyatra mādaneti manda-
<br/>yāneti ca | avitatkaraṇetyatrāpitatkaraṇeti | avitadbhāṣaṇetyatrāpitadbhāṣa-
<br/>ṇeti | <b>suptaliṅgeti |</b> suptasya nidritasya liṅgaṃ netranimīlanādikam | atra
<br/>bodhābhāvo doṣaḥ | <b>vāyvabhibhūtasyeti |</b> vāyurvātavyādhiḥ | tenābhibhūtasya
<br/>grastasya | vastutastu vyādhyanabhibhūta eva saḥ | atra vyādhiḥ śarīradoṣaḥ |
<br/><b>upahateti |</b> vastutastvanupahatapāda eva saḥ | atra kuḍātvamindriyadoṣaḥ |
<br/><b>rūpeti |</b> vastutastvakāmuka eva saḥ | atronmattatā manodoṣaḥ | <b>kāryākā-
<br/>ryeti |</b> atrānavadhānatā manodoṣaḥ | <b>vyāhateti |</b> atra śabdadoṣaḥ |
</p>
<p><lg><l>utkarṣo vāpakarṣo vā prāgyasyaiva nigadyate |</l>
<l>tasyaivātha tadanyaścedvyāhatorthastadā bhavet ||</l></lg>
<br/>apagatortho yasyetyapārthako nirarthakaḥ śabdaḥ | <b>guṇabhūtastu vidhiriti |</b>
<br/>vratarūpā dvārarūpā ca caryā nāśucyavasthāyāmanuṣṭheyā | bhakṣaṇottaraṃ prakṣā-
<br/>lanātprāgucchiṣṭadoṣeṇāśucitvādayogyatayā na caryādhikāraḥ | tathā malamūtro-
<br/>tsarjanādāvapi | tatra cānusnānena yogyatā saṃpādanīyā | anusnānaṃ ca snāna-
<br/>pratinidhibhūtamudakopasparśanācamanabhasmasnānādikam | vratamadhye paṭhitaṃ bhasma-
<br/>snānaṃ kālatraye vihitaṃ nityam | idaṃ bhasmasnānaṃ tu naimittikamiti viśeṣaḥ |
<br/><b>anusnāneti |</b> nirmālyadhāraṇaṃ liṅgadhāraṇaṃ ca śucinaiva kāryam | tasya cāyaṃ
<br/>mahimā yāvanmaheśvarasya nirmālyaṃ liṅgaṃ vā dhatte tāvannāśuciriti |
</p>
<pb n="171"/>
<p><lg><l>nirmālyaṃ śirasā dhāryaṃ sarvāṅge cānulepanam |</l></lg>
<br/>iti tantrasāra uktam |
</p>
<p>atha prāgukta (da. 6 paṃ. 55) sarvajñatvalakṣaṇaghaṭakasamāsavistarādi-
<br/>padārthāllaṃṃkṣayati -- <b>tatra samāsa iti | kṛtamiti |</b> athātaḥ paśupateḥ pāśu-
<br/>patayogavidhiṃ vyākhyāsyāma iti prathamaṃ sūtram | tacca yadyapi śāstrārambhaprati-
<br/>jñārthakaṃ tathāpyānuṣaṅgikatayā pañcānāṃ padārthānāmuddeśastatra sūtrakāraiḥ saṃpāditaḥ |
<br/>sa ca pūrvaṃ (da. 6 paṃ. 44) pradarśita eva | <b>pañcābhidhānamiti |</b> vista-
<br/>reṇābhidhānamityarthaḥ | pañco vistaraḥ | paci vistāravacana iti dhātorbhāve ghañ-
<br/>pratyayaḥ | <b>asaṃkareṇa |</b> pārthakyena | <b>anyatra |</b> nyāyādiśāstreṣu | iha |
<br/>pāśupataśāstre | <b>pāramaiśvaryaprāptiśceti |</b> cakāreṇa duḥkhanivṛttiḥ samuccīyate |
<br/><b>abhūtveti |</b> pūrvamavidyamānaṃ paścātkārakavyāpāreṇa yadutpadyate tatkāryam |
<br/>arthādanityamityarthaḥ | <b>paśvādīti |</b> paśurjīvaḥ | ādiśabdena paramāṇvākā-
<br/>śādisakalācetanapadārthajātasaṃgrahaḥ | <b>sāpekṣamiti |</b> taduktaṃ śārīrabhāṣye
<br/>vaiṣamyanairghṛṇye0 (bra. sū. 2 | 1 | 34) iti sūtre sāpekṣo hīśvaro viṣamāṃ sṛṣṭiṃ
<br/>nirmimīte | kimapekṣata iti cet -- dharmādharmāvapekṣata iti | naiyāyikādayo-
<br/>pyevameva manyante | <b>kaivalyādīti |</b> kevalasyaikākino bhāvaḥ kaivalyam |
<br/>yathā japākusumādisaṃbandhābhāve sphaṭikasya svīyena śubhrarūpeṇāvasthānaṃ tathā
<br/>cetanasya buddhyādyupādhiviyoge yatsvarūpeṇāvasthānaṃ tatpuruṣasya kaivalyam |
<br/>tadyogena prāpyata iti yogaśāstra uktam |
</p>
<p><b>indrajālamiti |</b> indrāṇāmindriyāṇāṃ jālamāvarakam | yadvendrasya mahe-
<br/>śvarasya jālaṃ māyā | mṛṣeti yāvat | <b>nirapekṣa iti |</b> īśvaro hi niratiśaya-
<pb n="172"/>
<br/>svātantryaśālitayā prāṇikṛtadharmādharmāvanapekṣya phalaṃ prayacchatītyevamaṅgīkāre
<br/>prāṇikṛtaṃ puṇyapāpātmakaṃ karma vyarthameva syāt | sarvakāryāṇāṃ yugapadutpattiśca
<br/>prāpnoti | īśvarasya sāpekṣatve tu sukhaduḥkhavaicitryasaṃpādanena karmaṇaḥ sāphalyaṃ
<br/>bhavati | sarveṣāṃ karmaṇāṃ tulyakālatvābhāvena na sarvakāryāṇāṃ yugapadutpattiriti |
<br/><b>vyadhikaraṇatvāditi |</b> prāṇikṛtakarmajanyamadṛṣṭaṃ prāṇiniṣṭham | jagadutpattya-
<br/>nukūlo vyāpāraśceśvaraniṣṭhaḥ | tathā cānyatra vartamānamadṛṣṭaṃ kathamanyatra vyāpāraṃ
<br/>saṃpādayet | ato'gatyā nirapekṣasyaiva kāraṇatvamāstheyamiti bhāvaḥ | <b>īśvarecchā-
<br/>nugṛhītasyeti |</b> yatheśvaraḥ karmanirapekṣaḥ kāraṇaṃ na tathā karmeśvaranirapekṣaṃ kāra-
<br/>ṇam | kiṃ tvīśvarasāpekṣameva | yathā kṛṣikarmaṇoṅkurotpādanasāmarthyaṃ parjanyāpekṣaṃ
<br/>tadvat | tathā jīvakṛtaṃ puṇyapāpākhyaṃ karmeśvarecchāsahāyena svānuguṇaṃ sukhaṃ duḥkhaṃ
<br/>vā dadāti | īśvarastu prāṇikṛtakarmānapekṣayaiva phalaṃ dātuṃ samartha ityanyat |
<br/>jīvakṛtaṃ karma trividham | kenacitkarmaṇeśvarastuṣyati kenacitkudhyati kenacittu na
<br/>tuṣyati nāpi krudhyati kiṃ tūdāste | tatrādyaṃ dvayaṃ saphalameva | tṛtīyaṃ tu niṣphalaṃ
<br/>bhavatu nāma na kācitkṣatiḥ | na caitāvatā tatrāpravṛttiḥ | īśvaraudāsīnyaniścayasya
<br/>pūrvamabhāvāt | kvacitkṛṣikarmaṇaḥ phalābhāvepi pūrvaṃ tādṛśaniścayasyābhāvātkarṣakasya
<br/>pravṛttirbhavati tadvat | atrāyaṃ niṣkarṣaḥ -- īśvaraḥ karma ceti dvayaṃ jīvasya sukha-
<br/>duḥkharūpaṃ phalaṃ dadāti | tatreśvarasya phaladāne na karmāpekṣā | karmaṇastu phaladāna
<br/>īśvarāpekṣāstyeva | tathā ca karmaṇo na vaiyarthyamiti na tatrāpravṛttirjīvānām |
<pb n="173"/>
<br/>nāpīśvarasya pūrṇasvātantryahāniriti | <b>tataḥ kāraṇataḥ |</b> tasmātkāraṇāt |
<br/>svecchācāritvāddhetoriti yāvat |
</p>
<p><b>jñānamātramiti |</b> pratyakṣaṃ parokṣaṃ vā viśeṣarūpeṇa sāmānyarūpeṇa vā katha-
<br/>mapyastu tasmānnirvāṇaṃ bhavatītyarthaḥ | nirvāṇaṃ mokṣaḥ | <b>devānāmadhipo mahā-
<br/>deva iti |</b> idaṃ sāmānyarūpeṇa jāyamānaṃ śābdaṃ jñānaṃ kośamātrādutpadyate na
<br/>tatra śāstrāpekṣeti śāstrābhyāso niṣphalaḥ syāt | <b>anekamaleti |</b> malā
<br/>mithyājñānādayaḥ prāguktāḥ (da. 6 paṃ. 21) | piśitaṃ māṃsam | paśavo jīvāḥ |
<br/>teṣāṃ malādhikyena saṃbhṛtatvānmaheśvarasākṣātkāro na saṃbhavati | kiṃ ca jīvane-
<br/>trāṇāṃ māṃsayuktatvānmaheśvarasākṣātkārayogyatāpi nāsti | <b>pāśupataśāstra-
<br/>miti |</b> yadyapi sāṃkhyanyāyādiśāstreṣu tattvānyuktāni teṣāṃ lakṣaṇāni vibhāgaśca
<br/>tatroktastathāpi na tatastattvānāṃ yāthārthyena niścayo bhavati | duḥkhāntāya duḥkha-
<br/>mūlaṃ pāratantryamavaśyaṃ jñeyam | tathā ca svatantrāsvatantrabhedena tattvajñānamāvaśya-
<br/>kam | tacca pāśupataśāstrādeva jāyata ityāśayaḥ | <b>jñānamātra iti |</b> mokṣasā-
<br/>dhanatvenāṅgīkṛte satīti śeṣaḥ ||
</p>
<p>iti sarvadarśanasaṃgrahavyākhyāyāṃ darśanāṅkurābhidhāyāṃ
<br/>nakulīśapāśupatadarśanaṃ samāptam ||
<footnote>6|129 -- kāraṇatā matā <roman>for</roman> kāraṇakāraṇam <roman>C.</roman></footnote>
</p>
<pb n="174"/>
<p><b>vaiṣamyanairghṛṇyeti |</b> viṣamo'samadṛṣṭiḥ | tasya bhāvo vaiṣamyam | jīvānāṃ
<br/>sukhaduḥkhatāratamyadarśanāttatkāraṇībhūtasyeśvarasya viṣamadṛṣṭitvam | nirghṛṇasya nirda-
<br/>yasya bhāvo nairghṛṇyam | jagataḥ saṃhartṛtvam | prāṇikarmānapekṣatve hīśvara etaddoṣadvayaṃ
<br/>prasajyate | īśvarasya karmasāpekṣatvāṅgīkāre tu na doṣaḥ | sukhādyupabhoge prāṇi-
<br/>karmaṇo'sādhāraṇakāraṇatvāt | īśvarastu parjanyavaddraṣṭavyaḥ | yathā tattadbīje satyapi
<br/>parjanyaṃ vinā nāṅkurotpattistadvat | na ceśvarasya prāṇikarmasāpekṣatvenīśvaratvaṃ
<br/>syāditi vācyam | bhṛtyādisevānusāreṇa phalapradasya rājño'rājatvādarśanāt |
<br/><b>patīti |</b> patirīśvaraḥ | paśurjīvaḥ | pāśaḥ saṃsārabandhanam | evameteṣāṃ sāmā-
<br/>nyataḥ svarūpamavagantavyam | patipaśupāśeti krame hetuṃ pradarśayati -- <b>tatra paśū-
<br/>nāmiti |</b> vidyāpādādiṣu caturṣu pādeṣu kramahetuṃ pradarśayati -- <b>dīkṣāyā
<br/>iti |</b> guroḥ sakāśānniyamapūrvakamantropadeśo dīkṣā |
</p>
<p><lg><l>divyajñānaṃ yato dadyātkuryātpāpasya saṃkṣayam |</l>
<l>tasmāddīkṣeti sā proktā munibhistattvavedibhiḥ ||</l></lg>
<br/>iti dīkṣāśabdaniruktiḥ | mantragrahaṇaṃ ca dīkṣāvidhinaiva nānyathā |
</p>
<p><lg><l>granthe dṛṣṭvā tu mantraṃ vai yo gṛhṇāti narādhamaḥ |</l>
<l>manvantarasahasreṣu niṣkṛtirnaiva jāyate ||</l></lg>
<pb n="175"/>
<br/>ityuktatvāt | <b>mantreti |</b> mantrā mantreśvarā ādipadagrāhyā vidyeśvarāśca paśu-
<br/>viśeṣā ityagre vakṣyante | teṣāṃ sāmarthyaṃ ca pāśotsāraṇādhīnam | pāśaviśeṣāśca
<br/>sāmarthyaviśeṣapratibandhakāḥ | bhaktānāmadhikāratāratamyena patiḥ pāśāndūrīka-
<br/>roti | etatsarvajñāne sati patipaśupāśānāṃ viviktaṃ svarūpaṃ jñātuṃ śakyate
<br/>nānyathā | tataścādau dīkṣopapādakaṃ jñānam | tato dīkṣāvidhiḥ | itikartavya-
<br/>teti yāvat | tato dīkṣāgrahaṇādhikārasiddhyartho japadhyānādiryogaḥ | tato
<br/>yogasahāyabhūtā caryā | yathauṣadhasevane sahāyabhūtaṃ pathyaṃ tadvat |
</p>
<p>athaitaddarśane mokṣasādhanībhūtajñānaviṣayatvena tattvabhūtāḥ patipaśupāśarūpā-
<br/>strayaḥ padārthā nirūpaṇīyāḥ | tatra prathamaṃ patipadārthaṃ nirūpayati -- <b>tatra
<br/>patīti |</b> vidyeśvarādīnāṃ patiḥ | te cānantādayoṣṭau mūla evāgre (da. 7 paṃ.
<br/>115) pradarśitāḥ | te ca na muktāḥ | kiṃ tu parameśvarānugṛhītā adhikāriṇaḥ |
<br/>atasteṣāṃ parameśvarapāratantryam | <b>svātantryaṃ nāstīti |</b> nakulīśapāśupatada-
<br/>rśane muktānāṃ na kathamapi pāratantryamityuktam (da. 6 paṃ. 3) | asmiñśaiva-
<br/>darśane tu pāratantryaṃ svīkriyate | yathā parameśvarasya jagadutpādane prāṇikarmānapekṣatvaṃ
<br/>tatsāpekṣatvaṃ vetyetadviṣaye matabhedastadvanmuktasya svātantryaṃ pāratantryaṃ vetyetadviṣaye-
<br/>pyastu | atha vā muktātmanāmiti vidyeśvarādīnāmityasya viśeṣaṇam | teṣāṃ para-
<br/>muktyabhāvepyaparamuktirastyeva | vidyeśvarādīnāṃ ceti castvarthe | tathā ca para-
<br/>muktibhājāṃ pūrṇaṃ svātantryameveti | nanu parameśvarāstitve tatpāratantryamanyeṣāṃ
<br/>syānnāma | tadeva tu kuta ityāśaṅkyānumānena tatsādhayati -- <b>tataśceti |</b> tanuḥ
<pb n="176"/>
<br/>śarīram | karaṇānīndriyāṇi | bhuvanaṃ prasiddham | bhāvāḥ padārthāḥ | saṃniveśo-
<br/>vayavaracanāviśeṣaḥ | manuṣyapaśupakṣilatāvṛkṣādiṣu śarīrādīnāṃ hastapādādyavayava-
<br/>racanāviśeṣo niyamito dṛśyate | tataḥ sa kenāpi kṛta ityavagamyata ityarthaḥ |
</p>
<p><b>kartṛdarśaneti |</b> darśanamiha jñānamātram | kartā kaścinna jñāyata ityevaṃ
<br/>karturapalāpaḥ kartṛdarśanāpahnavaḥ | sa na yujyate | apahnave hetustu dehādeḥ kriya-
<br/>māṇasya pratyakṣadarśanābhāvaḥ | <b>tasya |</b> kāryatvasya | <b>vimatamiti |</b> vimataṃ
<br/>vādagrastam | sakartṛkamakartṛkaṃ vetyevaṃ vādagrastaṃ tanubhuvanādikaṃ pakṣīkṛtya
<br/>sakartṛkatvaṃ sādhyate kāryatvāt | yadyatkāryaṃ tattatsakartṛkaṃ yathā ghaṭa ityanvaya-
<br/>vyāptiḥ | yatsakartṛkaṃ na bhavati na tatkāryaṃ yathātmeti vyatirekavyāptiḥ | anva-
<br/>yavyāptau sādhanaṃ vyāpyam | sādhyaṃ vyāpakam | vyatirekavyāptau tu sādhyābhāvo
<br/>vyāpyaḥ | sādhanābhāvo vyāpakaḥ | <b>parameśvareti |</b> parameśvaro viṣamasya duḥkhaja-
<br/>nakasya ca jagataḥ kartā na bhavati vaiṣamyanairghṛṇyānāśrayatvādityanumānena virodhānna
<br/>parameśvarānumānaṃ pramāṇaṃ bhavatītyādyāśaṅkā anyatra nirākṛtāḥ | yataḥ śarīrendri-
<br/>yādīnāṃ karturabhāve yadṛcchayaiva tadutpattiḥ svīkāryā syāt | tathā sati tatra
<br/>sukhasādhanameva jīva upādadīta nānyat | paraṃ tu tatra jīvasyāsāmarthyaṃ dṛśyate |
<br/>atastasyānyena kenacinniyantrā bhavitavyam | vaiṣamyanairghṛṇyābhāvepi prāṇikṛta-
<br/>karmāpekṣayeśvarasya kartṛtvamupapadyate | <b>anīśaḥ |</b> asamarthaḥ | <b>śvabhram |</b> narakam |
<br/><b>svātantryavihatiriti |</b> sāpekṣatve pāratantryāvaśyaṃbhāvādityāśayaḥ |
<pb n="177"/>
<br/><b>svatantrasyeti |</b> aprayojyatvaṃ prayojakaśūnyatvam | prayojakaśca svānabhīpsitakā-
<br/>ryapravartakaḥ svābhīpsitakāryavighātakaśceti dvividhaścetana evātra gṛhyate | tena
<br/>karmaṇaḥ prayojakatvavivakṣāyāmapi neśvarasya svātantryahāniḥ | tathā coktaprayo-
<br/>jakaśūnyatve sati karaṇādikārakacakraprayoktṛtvaṃ svātantryaṃ na tu karmādyanapekṣatva-
<br/>rūpam | <b>tattatkarmāśayeti |</b> āśerate sāṃsārikāḥ puruṣā asminnityāśayaḥ |
<br/>karmaṇāmāśayaḥ karmāśayaḥ | puṇyapāparūpaḥ karmasaṃghāta iti yāvat | tadanusā-
<br/>reṇāsya puruṣasyedṛśo bhoga idaṃ cāsya bhogyaṃ vastu bhogasādhanaṃ cedameteṣāmu-
<br/>pādānaṃ cedamityādikaṃ sarvaṃ yo vijānāti tādṛśaḥ kartānumānena sidhyati |
<br/>bhogaḥ sukhaduḥkhasākṣātkāraḥ | upādānaṃ samavāyikāraṇam | ādiśabdena kāra-
<br/>ṇāntaraparigrahaḥ | <b>iheti |</b> bhogyādikaṃ sarvaṃ yo viśeṣeṇa jānāti kiṃ ca
<br/>puṃsāṃ yaḥ karmāśayastasya pariṇāmaṃ ca yo vijānāti tādṛśaṃ taṃ parameśvaraṃ vinedaṃ
<br/>niyatasaṃsthānaṃ deśakālānurodhena niyatapariṇāmaṃ ca jaganna bhavedityarthaḥ | ṛte
<br/>vinā | vipākaḥ pariṇāmaḥ | <b>vivādeti |</b> vivādenādhyāsitaṃ yuktaṃ vādagrastamidaṃ
<br/>sarvaṃ jagatpakṣaḥ | buddhimatkartṛpūrvakatvaṃ sādhyam | kāryatvaṃ hetuḥ | ubhayavādi-
<br/>saṃmataṃ kulālādikṛtaṃ ghaṭādikāryaṃ dṛṣṭāntaḥ | pakṣāntargatasyāpi niścitasādhyavattve
<br/>dṛṣṭāntatvaṃ bhavatyeva | <b>ajñasyeti |</b> kartari ṣaṣṭhī | sarvajñatvaṃ vinā sarvakartṛtvā-
<footnote>7|49 -- sarvātmakatvāt <roman>for</roman> sarvakartṛtvāt <roman>A.</roman></footnote>
<pb n="178"/>
<br/>saṃbhavādityarthaḥ | <b>mṛgendrairiti |</b> mṛgendre ityapi pāṭho dṛśyate | mṛgendra iti
<br/>granthakārasya tatkṛtagranthasya ca nāma kaiyaṭavat | <b>sādhaneti |</b> yathā darśapūrṇamāsa-
<br/>yāgasya sādhanaṃ samitpuroḍāśādikam | aṅgaṃ prayājādikam | phalaṃ svargādikam |
</p>
<p><b>nāśarīra iti |</b> parameśvarasya hastapādādyavayavarāhitye sa kathaṃ jagadutpattiṃ kartuṃ
<br/>śaknuyādityāśayaḥ | tathā ca prayogaḥ -- parameśvaraḥ saśarīraḥ kartṛtvātkulālādiva-
<br/>diti | astu śarīraṃ kā hāniriti cettatrāha -- <b>śarīravattve ceti | asmadā-
<br/>divaditi |</b> tathā ca prayogaḥ -- īśvaraḥ kleśayukto'sarvajñaḥ parimitaśaktiśca bhavi-
<br/>tumarhati saśarīratvādasmadādivaditi | <b>aśarīrasyāpīti |</b> śarīrasahāya-
<br/>rahitasyāpītyarthaḥ | yadāyaṃ jīvātmā svaśarīraṃ cālayati tadā tādṛśaśarīracāla-
<br/>narūpakriyākartṛtvaṃ śarīrasahāyarahitasyaiva śarīrāntargatasya kevalasya dṛśyate |
<br/>tathā ca yatra kartṛtvaṃ tatra śarīrasahāyatvamiti vyāptyabhāveneśvarasya saśarīratvamanu-
<br/>mānena na sidhyatītyaśarīra eveśvaraḥ | <b>abhyupagamyāpīti |</b> saśarīratvaṃ svīkṛ-
<br/>tyāpītyarthaḥ | <b>parameśvarasyeti |</b> malādipāśasvarūpamagre mūla eva vakṣyate
<br/>(da. 7 paṃ. 176) | ādiśabdena māyāyā rodhaśakteśca grahaṇam | ayaṃ bhāvaḥ --
<br/>parameśvaro hyanādimuktaḥ | anyathā tasya yo muktipradastasyāpyanyo muktiprada
<br/>ityanavasthā syāt | ataścāvaśyaṃ kasyacidanādimuktatvamāstheyam | yaścānādi-
<br/>muktaḥ sa eva parameśvara ityucyate | anādimuktasya ca malādayaḥ pāśā naiva
<br/>saṃbhavanti | pāśasattvenādimuktatvāsaṃbhavāt | pāśarahitasya ca na prākṛtaṃ śarīraṃ
<br/>saṃbhavati | prakṛteḥ pāśāntargatatvāt | akhilajagadupādānakāraṇībhūtā hi sā |
<br/>tadvikārabhūtameva cedaṃ bhautikaṃ śarīram | etadeva prakṛtivikārabhūtatvātprākṛta-
<br/>mityucyate | <b>śaktirūpairiti |</b> taduktam --
</p>
<pb n="179"/>
<p><lg><l>śaktistu mātṛkā jñeyā sā ca jñeyā śivātmikā |</l></lg> iti |
<br/>mātṛkā varṇamālā | tasyāṃ sarve mantrāḥ pratiṣṭhitāḥ | taduktaṃ kālikāpurāṇe --
</p>
<p><lg><l>ye ye mantrā devatānāmṛṣīṇāmatha rakṣasām |</l>
<l>te mantrā mātṛkāyantre nityameva pratiṣṭhitāḥ ||</l></lg> iti |
<br/>tathā ca mantrāṇāṃ śaktirūpatvaṃ siddham | mantramaye ca śarīre śarīrāvayavā
<br/>mantrarūpā eva vaktavyāḥ | tatreśānaḥ (ma. nā. 21) iti mantro mastakasthānīyaḥ |
<br/>tatpuruṣāya (ma. nā. 20) iti mantro mukhasthānīyaḥ | aghorebhyo (ma. nā. 19)
<br/>iti mantro hṛdayasthānīyaḥ | vāmadevāya (ma. nā. 18) iti mantro guhyasthānīyaḥ |
<br/>sadyojātaṃ (ma. nā. 17) iti mantro pādasthānīyaḥ | saṃhārarūpaṃ kṛtyamādā-
<br/>nalakṣaṇam | sṛṣṭirūpaṃ kṛtyamudbhavalakṣaṇam | <b>malādīti |</b> prabhorvapuḥ śāktaṃ na
<br/>tvetādṛśaṃ malādyasaṃbhavādityanvayaḥ | etādṛśamasmadādiśarīrasadṛśam | <b>ākā-
<br/>ravāniti |</b> sākārastvaṃ niyamenopāsituṃ yogyo bhavasi | upāsanā hi sevā-
<br/>viśeṣaḥ | sevā ca kāyikavācikamānasikabhedena trividhā | tatra mānasikī
<br/>tāvannātra saṃbhavati | yato buddhirnirākāraṃ vastu nopaiti na viṣayīkaroti | buddhyā
<br/>vastuno viṣayīkaraṇaṃ ca vastvākārasadṛśākāragrahaṇam | tathā ca nirākārasya
<pb n="180"/>
<br/>dhyānādirūpā mānasikī sevā na saṃbhavati | buddhyā viṣayīkaraṇābhāvādeva
<br/>ca tatstotrapaṭhanādirūpā vācikyapi sevā na saṃbhavati | kāyikī pādyārdhyādi-
<br/>rūpā sevā ca nirākārasya na saṃbhavatīti spaṣṭameva | <b>kṛcchrādhveti |</b> ayame-
<br/>vādhvā kṛṣṇa ityaśuddha ityahita iti cocyate | anantādayo vidyeśvarā agre
<br/>vakṣyante (da. 7. paṃ. 115) | <b>ananto'hita iti |</b> ahitedhvani prabhoḥ śivasya
<br/>prayojyatvenābhimatonantaḥ kartā prokta ityarthaḥ | <b>evaṃ ceti |</b> patipadārthaḥ
<br/>śivobhimata iti prāguktam (da. 7 paṃ. 20) | śivaśabdena yo gṛhyate sa
<br/>patiśabdasyārtha iti tadarthaḥ | śivaśabdasya śivatvaṃ pravṛttinimittamiti śiva-
<br/>śabdena śivatvayogino gṛhyante | śivatvadharmeṇa saha yo yogaḥ saṃbandhaḥ sa
<br/>vidyate yeṣāṃ te śivatvayoginaḥ | mantrādayo jīvaviśeṣā anupadameva paśunirūpaṇe
<br/>nirūpayiṣyante (da. 7 paṃ. 118) | atha vā mantrā īśānādayaḥ pañca | mantreśvarā
<br/>maṇḍalyādayaḥ | maheśvarā vidyeśvarāḥ | mantrādayo jīvaviśeṣā apyasmadādidṛṣṭyā
<br/>śivakalpā eva | yataste paraśivānugraheṇa labdhādhikārāḥ śivatvaṃ prāptāḥ | ataḥ
<br/>śivatvayoginaḥ | muktātmānopi śivatvayoginaḥ | tadvācakāḥ śabdāśca svavā-
<br/>cyārthadvārā śivatvayoginaḥ | śivatvaprāptisādhanībhūtā dīkṣādaya upāyāśca
<br/>kāryakāraṇabhāvasaṃbandhena śivatvayoginaḥ |
</p>
<p><b>anaṇuriti |</b> vyāpaka ityarthaḥ | aṇvitipāṭhe sūkṣmatvādaṇuśabdavācyatvaṃ na
<footnote>7|86 -- aṇu <roman>for</roman> anaṇuḥ <roman>C.</roman></footnote>
<pb n="181"/>
<br/>tvaṇuparimāṇavaśāt | jīvo vyāpaka ityagre vakṣyamāṇatvāt | kṣetraṃ śarīraṃ
<br/>svabhogāyatanatvena jānātīti kṣetrajñaḥ | <b>nānyadṛṣṭamiti |</b> bālyatāruṇyā-
<br/>dyavasthābhedena dehabhedasya darśanādbālyāvasthāyāṃ dṛṣṭasya tāruṇyāvasthāyāṃ smaraṇaṃ
<br/>na syāt | dehasyaivātmatvenātmabhedasattvāt | <b>prakāśyaḥ |</b> bodhanīyaḥ | <b>ana-
<br/>vastheti |</b> ātmā yadi jñeyastarhi tasya jñātā tasmādanyaḥ svīkāryaḥ syāt |
<br/>ekasyāṃ jñānakriyāyāmekasyaiva kartṛtvakarmatvayorasaṃbhavāt | yaścānyo jñātātmā
<br/>sopi jñeya iti punastasyāpi jñātā tadapekṣayānya āstheyaḥ | mānādhīnā meya-
<br/>siddhirityukteḥ | evaṃ tasyāpyanya ityanavasthā bhavati | <b>ātmā yadīti |</b>
<br/>mātuṃ yogyo meyaḥ | jñeya ityarthaḥ | yadyātmā jñeyo bhavettarhi tasya jñātānyo
<br/>bhavet | athāstu nāma tadapekṣayānyastasya jñātā kā hāniriti vaiyātyādyadi
<br/>kaścidbrūyāccettatrāha -- <b>para iti |</b> ekasmindeha ekasya jīvasya jñātā paro jīvona-
<br/>nubhūtopi tadānīṃ svīkartuṃ yogyo bhavedyadi tasyāpi jñātā paro vidyeta | tathā
<br/>cānavasthā | atha vā yadi sonyo dṛśyeta tarhi sa svīkāryaḥ syānnānyathetyarthaḥ |
<br/>tathātve cānubhavavirodhaḥ | <b>deśeti |</b> avacchinnatvamavacchedaḥ saṃkocaḥ | iyatteti
<br/>yāvat | tadabhāvonavacchinnatvam | deśata iyattāyā abhāvānnāvyāpakaḥ | tathā
<br/>kālata iyattāyā abhāvānna kṣaṇikaḥ | kiṃ tu vyāpako nityaśca | <b>ana-
<br/>vacchinneti |</b> deśataḥ kālataścānavacchinna iyattārahitaḥ sadbhāvostitvaṃ yasya
<br/>tādṛśamityarthaḥ | <b>bhogeti |</b> bhogaḥ sukhaduḥkhasākṣātkāraḥ | sa caikasya devadattasya
<br/>yathā bhavati na tathānyasya yajñadattāderityevaṃ yo bhoganiyamastena jīvabahutva-
<br/>manumīyate | karma tu na tanniyāmakam | jīvaikyapakṣemukenedaṃ karma kṛtamamukena
<pb n="182"/>
<br/>neti vaktumaśakyatvāt | <b>nityeti |</b> caitanyasya nityatvena tasya ca caitanyasya
<br/>dṛkkriyārūpatvena nityaṃ kartṛtvaṃ siddhaṃ bhavati | tathā hi -- baddhānāṃ jīvātmanāmi-
<br/>ndriyadvārā tattatkriyākartṛtvaṃ sāṃprataṃ sarvatrānubhūyata eva | mumukṣūṇāṃ jīvātmanāṃ
<br/>malakarmādipāśajālotsāraṇārthaṃ vratacaryādiṣu pravṛttidarśanāttatra kartṛtvamastyeva |
<br/>muktānāmapi śivatvaprāptiriti kartṛtvamastyeva | śivatvaṃ hi niratiśayaṃ dṛkkriyārūpaṃ
<br/>caitanyam | kriyā ca kartṛtvaṃ vinā nopapadyate | <b>caitanyamiti |</b> sarvataśceti
<br/>pūrvānvayi | caitanyaṃ dṛgrūpaṃ kriyārūpaṃ ca | taddvividhamapyātmani sarvadā sarvaprakāreṇa
<br/>ca vartate | yato muktau caitanyaṃ sarvatomukhaṃ śrūyate | sarvataḥ sarvaprakāreṇa mukhāni
<br/>dvārāṇi yasya tādṛśam | kenāpi prakāreṇāpratihatamityarthaḥ | muktasya jñānaśakteḥ
<br/>kriyāśakteśca na kathamapi pratibandho bhavatīti tātparyam |
</p>
<p><b>vijñānākaleti |</b> na kalā yasya so'kalaḥ | vijñānenākalo vijñānākalaḥ |
<br/>evaṃ pralayenākalaḥ pralayākalaḥ | kalayā sahitaḥ sakalaḥ | <b>vijñānayogeti |</b>
<br/>vijñānaṃ parameśvarasvarūpavijñānam | yogo japadhyānādiḥ prāguktaḥ (da. 6
<br/>paṃ. 82) | saṃnyāsaḥ karmatyāgaḥ | kalādayogre vakṣyante (da. 7 paṃ. 130) |
<br/>bhogaḥ sukhaduḥkhasākṣātkāraḥ | sa badhyate niyamyateneneti bhogabandhaḥ śarīram |
<br/>tatprayojakāśca kalādayaḥ | karmaṇa eva kṣaye tatphalabhogasyābhāvena śarīrasyāna-
<br/>pekṣitatvāccharīraprayojakaiḥ kalādibhirindriyairbhūtaiścātyantaṃ viyogātkevalena malena
<br/>yukto vijñānākalaḥ | malādipāśacatuṣṭayamagre vakṣyate (da. 7 paṃ. 176) | teṣvā-
<pb n="183"/>
<br/>dyāstrayo malaḥ karma māyākāryaṃ ceti | teṣu kevalena malena yukto na tu karmaṇā
<br/>māyākāryeṇa vā | rodhaśaktirūpacaturthapāśasaṃbandhastvakiṃcitkaraḥ | <b>upasaṃhārā-
<br/>diti |</b> pralayena kalādervināśepi bījarūpeṇa teṣāmavasthānamastyevetyanyat |
</p>
<p><b>kāluṣyeti |</b> kāluṣyaṃ malaḥ | tatparipāko nāma tatra vidyamānāyā rodha-
<br/>śakterupasaṃhāraḥ | punaḥ punaḥ kriyamāṇena karmaṇā male puṭāni saṃpadyante | tena
<br/>ca malaḥ paripakvo na bhavati | karmābhāve tu punaḥ puṭābhāvena pūrvasya malasyo-
<br/>ttarottaraṃ paripāko bhavatyahinirlvayanīvat | yathā yathā paripākastathā tathā tadga-
<br/>tāyā jīvasvarūpāvaraṇaśaktervināśo bhavati | <b>antyāniti |</b> asamāptakaluṣā
<br/>vijñānākalā ye jīvātmānastānparameśvaro mantrarūpānkaroti | mantrāśca karmaṇā
<br/>śarīreṇa ca vimuktāḥ kevalena malena yuktā jīvaviśeṣā eva | te ca saptakoṭi-
<br/>saṃkhyākā itarajīvānugrāhakāśca bhavanti | <b>paśava iti |</b> vijñānakevalo
<pb n="184"/>
<br/>vijñānākalaḥ | pralayakevalaḥ pralayākalaḥ | <b>kalādīti |</b> kalādisaptakamantaḥ-
<br/>karaṇatrayamindriyadaśakaṃ śabdatanmātrādigandhatanmātraparyantaṃ tanmātrapañcakamākā-
<br/>śādibhūmiparyantaṃ bhūtapañcakaṃ ceti triṃśatsaṃkhyākaistattvairyutaḥ sakala ityarthaḥ |
</p>
<p><b>pakvapāśadvaya iti |</b> pakvaṃ jīrṇaṃ svakāryakaraṇāsamarthaṃ pāśadvayaṃ malakarmarūpaṃ
<br/>yasya tādṛśaḥ | vidyamānamapi pāśadvayamavidyamānavadeveti tatkāryasyāvaraṇasya
<br/>bhogasya cābhāvādayaṃ mukto bhavati | <b>dvitīyastviti |</b> punaḥ sṛṣṭyārambhakāla
<br/>iti śeṣaḥ | <b>syātpuryaṣṭakamiti |</b> antaḥkaraṇaṃ manobuddhyahaṃkārarūpaṃ trayam |
<br/>upalakṣaṇametatkalādisaptakasya | dhiyo jñānasya karma dhīkarma | jñeyamityarthaḥ |
<br/>tacca pañca bhūtāni pañca tanmātrāśceti daśakam | karaṇāni sādhanāni | jñānasya
<br/>sādhanāni pañca jñānendriyāṇi | karmaṇaḥ sādhanāni pañca karmendriyāṇi ca |
<br/>etāni triṃśattattvāni puryaṣṭakamityucyata ityarthaḥ | <b>kalpāntamiti |</b> pralayaparya-
<br/>ntamityarthaḥ | pralaye puryaṣṭakasya vilayāt | <b>mokṣāntamiti |</b> sṛṣṭyavasthāyāmapi
<br/>mokṣaprāptikāle puryaṣṭakasya layasadbhāvāt | <b>pṛthivyādīti |</b> kalādibhūmiparya-
<br/>ntāni yāni triṃśattattvānyuktāni tānyeva viparyayeṇa pṛthivyādikalāparyantāni
<pb n="185"/>
<br/>triṃśattattvāni bodhyāni | <b>pratipuṃniyataḥ |</b> pratijīvaniyataḥ | <b>bhuvanajadeheṣu |</b>
<br/>manuṣyapaśupakṣyādisakalasthūladeheṣu | <b>kalākāleti |</b> atrāyaṃ sṛṣṭikramaḥ --
<br/>māyārūpaṃ tattvaṃ sarvasyāsya jagato mūlabhūtaṃ sūkṣmatamaṃ pralayepyavināśi | sṛṣṭyā-
<br/>rambhe parameśvarasaṃnidhānena tasyāḥ pariṇāmo bhavati | tatrādyaḥ pariṇāmaḥ kalā |
<br/>idaṃ tattvaṃ sūkṣmataraṃ pralaye vināśi guṇatrayātītaṃ ca | guṇatrayasyādyāpyutpattya-
<br/>bhāvāt | tatastasmātkāla utpadyate | ayaṃ caikaḥ | agrimaṃ sarvaṃ kālādhīnam |
<br/>tato niyatirutpadyate | niyatiradṛṣṭam | tacca nānāvidhaṃ jīvakṛtapūrvakarmānusāreṇa
<br/>tattatkālānusāreṇa ca jīvaiḥ saṃbadhyate | tasmādvidyotpadyate | vidyaiva cittākhyo
<br/>jīvaguṇaḥ | tasmādrāga utpadyate | rāgaśca dveṣapratidvandvibhūto viṣayāsaktijanako
<br/>jīvaguṇaḥ | vidyā rāgaśca pratijīvaṃ bhinnaḥ | tato viṣayotpattau jāyamānāyāmādau
<br/>prakṛtirūpaṃ tattvamutpadyate | tatastatra guṇatrayamutpadyate | tatontaḥkaraṇatrayaṃ śabdādayaḥ
<br/>pañca tanmātrāḥ sūkṣmaṃ bhūtapañcakamindriyadaśakaṃ cotpadyate | tatastasmātsthūladeho-
<br/>tpattiriti | <b>anyathā |</b> triṃśattattvātmakaṃ puryaṣṭakamityevam | <b>addheti |</b> satya-
<br/>mityarthaḥ | <b>tatsūtramiti |</b> śabdādibhirlakṣaṇayā svāśrayībhūtāni pañca bhūtānyapi
<br/>grāhyāṇi | buddhyādiṣvanyatamena bhogasādhanatvarūpasādharmyātkalādisaptakamindri-
<br/>yadaśakaṃ ca grāhyam | evaṃ vyākhyānena śabdaḥ sparśa iti sūtrasya triṃśattattvapara-
<br/>tvamupapadyate | rāmakāṇḍakṛtaṃ vyākhyānaṃ tu na dṛṣṭamasmābhiḥ | śaṅkate --
<footnote>7|151 -- rāmakaṇṭhena <roman>C,</roman> rāmakarṇena <roman>ḍ, for</roman> rāmakāṇḍena.</footnote>
<pb n="186"/>
<br/><b>tathāpīti |</b> puryāṃ śarīrarūpāyāmaṣṭakaṃ puryaṣṭakam | saṃkhyākṛtavyavahārasya paraspa-
<br/>raparihāreṇaiva dṛṣṭatvāttriṃśattattvātmake puryaṣṭakeṣṭasaṃkhyā kathamutpadyate ityāśayaḥ |
<br/>uttarayati -- <b>bhūteti |</b> triṃśattattveṣvavāntaravargānusāreṇāṣṭasaṃkhyopapattiriti
<br/>bhāvaḥ | <b>tatkāraṇeneti |</b> tasya bhūtādivargapañcakasya kāraṇena sattvarajastamorūpa-
<br/>guṇatrayeṇetyarthaḥ | pradhānaṃ ca guṇatrayāśrayamakhilajaganmūlakāraṇam | idameva
<br/>prakṛtiśabdena vyapadiśyate | kalādipañcakaṃ ca kalākālaniyatividyārāgarūpam |
<br/><b>maheśvaraḥ |</b> vidyeśvaraḥ |
</p>
<p><b>tatrādyāniti |</b> yathā yathā malādīnāṃ pāśānāṃ paripākodhiko bhavati
<br/>tathā tathā teṣu pāśeṣu vidyamānā dṛkkriyācchādanaśaktirapi hīnā bhavati | śaktau
<br/>hīnāyāṃ ca vidyamānā api pāśā avidyamānakalpā eva bhavanti | tatasteṣāṃ
<br/>mantreśvarapadaṃ dadāti parameśvaraḥ | pūrvaṃ saptakoṭisaṃkhyākā jīvaviśeṣā mantrā uktāḥ |
<br/>teṣāmadhikāriṇa ete maṇḍalyādayoṣṭādaśādhikaśatasaṃkhyākā mantreśvarā jīvavi-
<br/>śeṣāḥ | <b>aharmukha iti |</b> sṛṣṭikālo divasaḥ | pralayakālo rātriḥ | sṛṣṭyā-
<br/>rambhakāla ityarthaḥ | <b>tatsamā iti |</b> tairmaṇḍalibhiḥ saṃkhyayā samāḥ | krodhādyā
<br/>aṣṭāvityarthaḥ | <b>tatparipāketi |</b> malādīnāṃ pāśānāṃ pūrṇe paripāke dṛkkriyā-
<pb n="187"/>
<br/>cchādikāyāḥ pāśagatāyā rodhaśakteḥ sarvathā vināśāttaṃ mokṣādhikaraṇaṃ saṃbhāvya
<br/>parameśvarastadgurumūrtimadhiṣṭhāya tasya śiṣyasya dīkṣāṃ saṃpādya mokṣaṃ dadātītyarthaḥ |
<br/><b>pūrvamiti |</b> vyatyāsitasya jīvatvaprāpakādanādisaṃskārānmocitasyāṇorjīvasya
<br/>pāśajālaṃ dūrīkaroti | mokṣaṃ dadātīti yāvat |
</p>
<p><b>malakarmeti |</b> ātmāśrito duṣṭabhāvo malaḥ | sa mithyājñānādibhedena pañca-
<br/>vidhaḥ prāguktaḥ (da. 6 paṃ. 21) | karma dharmādharmarūpaṃ prasiddham | māyā sarvasya
<br/>mūlakāraṇam | iyamevāvidyā pradhānaṃ prakṛtiriti cocyate | rodhaśaktirmalagataṃ
<br/>dṛkkriyāśaktyāvaraṇasāmarthyam | <b>bindoriti |</b> pañcamaḥ pāśo hi śivatattvapada-
<br/>vācyo māyātmā binduḥ | itarapāśānāmabhāve kevalenānena pāśena baddhasya yadyapi na
<br/>śivapadaprāptirūpo mukhyaḥ paro mokṣastathāpi gauṇo'paro mokṣostyeva | yatoyaṃ
<br/>kevalaḥ pāśo vidyeśvarādipadaṃ prāpayati | vidyeśvarādipadaprāptireva cāparo mokṣaḥ |
<pb n="188"/>
<br/>tathā cāsya malādivatpāśatvābhāvena nāsmābhiratra pāśamadhye gaṇita iti bhāvaḥ |
<br/><b>prāvṛtīśa iti |</b> pṛthivyādikalāparyantaḥ puryaṣṭakapadavācyatvena prāguktaḥ
<br/>(da 7 paṃ. 137) triṃśattattvasaṃghātotra māyākāryaśabdenocyate | etatprāvṛtī-
<br/>śādicatuṣṭayaṃ pāśajālamucyate | prāvṛtīśādipāśānāṃ dharmāstu tattannāmanirva-
<br/>canenaiva saṃkṣepataḥ kīrtitā bhavantītyarthaḥ | <b>dṛkkriye iti |</b> jñānaśaktiḥ kriyā-
<br/>śaktiścetyarthaḥ | anayoḥ svarūpaṃ prāguktam (da. 6 paṃ. 50) | <b>sa ceti |</b>
<br/>na kevalamayamātmāśrito malaḥ svopajīvyasyātmanaḥ svarūpamācchādayati pratyuta
<br/>svānurodhena svatantra iva tamakāryepi pravartayaṃstaṃ niyacchatīveti bhāvaḥ | <b>eka
<br/>iti |</b> ācchādanaśaktirniyamanaśaktiścetyanekavidhā śaktiryasya sonekaśaktiḥ |
<br/>ayaṃ ca malastaṇḍulasvarūpācchādakatuṣavajjñeyaḥ | atha vā tāmradhātugatakālikā-
<br/>(tāmrā iti pra.)vajjñeyaḥ | <b>asyā iti |</b> vastumātre yatsāmarthyaṃ sā śiva-
<br/>śaktirucyate | yathāgnerdāhajananasāmarthyaṃ jale śaityotpādanasāmarthyaṃ tejasi vastu-
<br/>prakāśanasāmarthyamandhakāre vastusvarūpācchādanasāmarthyamityādi | sā ca śakti-
<br/>rāśrayānurodhena kvacidguṇāya kvaciddoṣāya ca bhavati | tathā cātra pāśagatā ro-
<br/>dhaśaktiḥ pāśamadhiṣṭhāyātmasvarūpamācchādayatītyasyā aupacārikaṃ pāśatvamiti
<br/>bhāvaḥ | <b>dharmānuvartanāditi |</b> āśrayabhūtatattadvastudharmānusāreṇeyaṃ kvacitpāśa
<footnote>7|194 -- tasmānmāheśvarī <roman>for</roman> tāsāmahaṃ varā <roman>C.</roman></footnote>
<pb n="189"/>
<br/>ityupacaryata ityarthaḥ | <b>yathānādiriti |</b> alpakamityatrānādikamityatra ca svārthe
<br/>kapratyayaḥ | karmaṇolpatvaṃ cālpaphalajanakatvāt | yathā tasya jīvātmano malo-
<br/>nādistathā tasyālpaṃ karmāpyanādyeva | yadyanādi saṃsiddhaṃ na syāttarhi kena hetunā
<br/>karmavaicitryaṃ syāt | sāṃprataṃ yathā vicitraṃ karma dṛśyate tathaiva tadanādi siddham |
<br/>karmaṇaḥ sāditvāṅgīkāre tu prārambhe tadvaicitryahetuḥ kaścitpradarśanīyaḥ syāt | sa
<br/>ca na kaściddarśayituṃ śakyata iti bhāvaḥ | <b>mātyasyāmiti |</b> mādhātorāṅpūrva-
<br/>kādyādhātośca ghañarthe kavidhānamityanenādhikaraṇe kapratyayaḥ | tataṣṭāp | mā
<br/>cāsāvāyā ca māyā jaganmūlaprakṛtiḥ |
</p>
<p><b>patividye iti |</b> patiḥ parameśvaraḥ | vidyā tattvajñānaṃ jīvaguṇaḥ | avidyā
<br/>mithyājñānam | paśurjīvaḥ | pāśo malādiḥ | tasya pāśasya nivṛttau kāraṇamupāyā
<br/>japacaryādayaḥ prāguktāḥ (da. 6 paṃ. 82) | yadyapi mukhyāni tattvāni patipa-
<br/>śupāśarūpāṇi trīṇyeva tathāpi pāśamūlasya pāśanivṛttisādhanasya ca jñānaṃ tattva-
<br/>jñānaṃ cetyetattrayamapyāvaśyakamiti ṣaṭtattvānyatroktānīti bodhyam ||
</p>
<p>iti sarvadarśanasaṃgrahavyākhyāyāṃ darśanāṅkurābhidhāyāṃ śaivadarśanaṃ samāptam ||
</p>
<pb n="190"/>
<p><b>pratyabhijñeti |</b> etaddarśanānusāriṇo janāḥ sāṃprataṃ kāśmīradeśe vartanta
<br/>iti śrūyate |
</p>
<p><b>atrāpekṣeti |</b> loke mṛddaṇḍacakrādīnāṃ ghaṭaṃ prati kāraṇatvaṃ yaducyate tanna
<br/>saṃbhavati | na hi mṛttikā ghaṭaṃ nirmimīte nāpi daṇḍaścakraṃ vā | mṛdādīnāṃ mithaḥ
<br/>sāpekṣatvena ghaṭanirmātṛtvamiti cetkasyāpekṣā | na mṛttikāyāḥ | apekṣāyāścetana-
<br/>dharmatvāt | nāpi daṇḍasya cakrasya vā | tulyanyāyāt | atha kulālasya mṛdādya-
<br/>pekṣeti cedāstāṃ nāma kulālasya sāpekṣasya ghaṭaṃ prati kāraṇatvam | evaṃ sthite
<br/>jagatkāraṇatvaṃ na karmaṇaḥ | acetanatvāt | nāpi karmasāpekṣasyeśvarasya jagatkā-
<br/>raṇatvam | īśvarasya jagadutpādane karmāvalambitve pūrṇasvātantryabhaṅgāpatteḥ | pūrṇa-
<br/>svātantryaṃ cānyamukhaprekṣitvābhāvaḥ | kathamapi parāvalambitvābhāvaḥ | ato
<br/>nirapekṣa īśvaraḥ svecchayaiva kevalamākāśādibhāvānvitaṃ jagannirmimīta iti
<br/>siddham | ākāśādīnbhāvāṃśca parameśvaraḥ svātmanyevāvabhāsayati darpaṇe prati-
<br/>bimbavat | yataścetanācetanātmakaṃ sarvamidaṃ jaganna parameśvarāpekṣayā pṛthagbhūtaṃ kiṃ
<br/>tu tadantargatameva | yadyapi jīvā mitho bhinnā evaṃ nānāvidhamānameyādibhinnaṃ
<br/>jagadapi tathāpi parameśvarāpekṣayā na kiṃcidbhinnam | yathā vṛkṣa ityekatvaṃ śākhā
<br/>iti nānātvamevaṃ bhedābhedaśālī parameśvaraḥ | parameśvarasya jīvatādātmyaṃ svasaṃ-
<br/>vedanenopapattyāgamena ca sidhyati | svasaṃvedanaṃ svānubhavaḥ | upapattiranumānam |
<br/>āgamaḥ śaivāgamaḥ | ahamīśvara eva nānya ityevaṃ yaḥ sākṣātkāraḥ sa pratya-
<br/>bhijñetyucyate | tena pratyabhijñāmātreṇaiva ca parāparasiddhirbhavati | na tadarthaṃ caryā-
<br/>prāṇāyāmādikleśaprayāsaḥ | bhasmasnānādikā bāhyacaryā krāthanādikābhyantara-
<br/>caryā ca prāguktā (da. 6 paṃ. 86) | parasiddhirmuktiḥ | aparasiddhirabhyudayo
<pb n="191"/>
<br/>devalokaprāptyādiḥ | yathā yathā sākṣātkārastathā siddhiriti sākṣātkārānuro-
<br/>dhena siddhitāratamyam |
</p>
<p><b>sūtramiti |</b> sūtre saṃkṣepeṇārthabodhanam | vṛttau tadanvayārthakathanam | vivṛtau
<br/>padāntareṇārthabodhanam | vimarśinīdvayedhiko vicāraḥ | prakaraṇavivaraṇapañcake ca
<br/>krameṇa sakalaḥ śāstrārtha uktaḥ |
</p>
<p><b>parameśvaraghaṭiteneti |</b> gurucaraṇasevāpi parameśvarecchayaiva saṃpāditā bhavati |
<br/><b>svātmeti |</b> yathā rājñā dattādhikāraḥ kaścana rājadāso dāsyarūpaṃ svādhikāraṃ
<br/>yathecchamupabhuṅkte tathānena sūtrakāreṇa pratibandharahitaṃ yatheṣṭamupabhogayogyamīśvara-
<br/>dāsyaṃ kārtsnyena saṃpāditam | upabhogaścātra viditavedyatvena pratyabhijñāśāstrapra-
<br/>kāśanadvārā paropakāreṇa ca mānasaḥ saṃtoṣaḥ | <b>anyatheti |</b> adhikārābhāvepi
<br/>śāstraviracane tatra mithyārthasyāpi pratipādanasaṃbhava iti tacchāstrānusāriṇāṃ
<br/>vañcanaṃ syāt | <b>anavacchinneti |</b> prakāśa ānandaḥ svātantryaṃ cetyetattrayaṃ para-
<pb n="192"/>
<br/>mārthabhūtaṃ parameśvarasvarūpam | tadanavacchinnamamaryāditaṃ yasya tādṛśaḥ | <b>adhi-
<br/>kārīti |</b> mumukṣūṇāṃ janānāṃ sarvasādhāraṇa eva pratyabhijñāśāstrāvalokanedhi-
<br/>kāro na tu bhasmasnānādivratakarturviśeṣajanasyaiveti bhāvaḥ | <b>yasyeti |</b> idaṃ sarvaṃ
<br/>maheśvara evetyevaṃ maheśvarasvarūpaṃ yasya kathyate tasya tatsvarūpakathanaṃ sa eveśvaroham --
<br/>ityevaṃ sākṣātkārarūpamahāphaladaṃ bhavati | <b>prajñānasyeti |</b> prakṛṣṭaṃ jñānaṃ prajñānaṃ
<br/>pratyabhijñā | īśvarohamityevaṃ sākṣātkāraḥ | <b>ekavāramiti |</b> pramāṇaṃ pratyakṣā-
<br/>dikam | śāstraṃ pratyabhijñāśāstram | pramāṇādinā dṛḍhasvarūpayā pratipattyā sākṣā-
<br/>tkāreṇa sarvagate śivatva ekavāraṃ vijñāte sati paścātkaraṇasya pramāṇāderna kiṃci-
<br/>tkāryaṃ nāpi bhāvanāyāḥ | na hi rogamuktau satyāṃ bhiṣajamapekṣate kaścit |
<br/>śivohamityanavarataṃ cintanaṃ bhāvanā | vastutaḥ suvarṇamapi idaṃ suvarṇam -- ityevaṃ
<br/>suvarṇatvena yāvanna jñātaṃ tāvattajjñānasādhanībhūtaṃ nikaṣopalādyānīyate | asuvarṇa-
<br/>buddhyā prāptasya parityāgasya nivṛttaya idaṃ suvarṇaṃ bhāvanīyamiti bhāvanā copadi-
<br/>śyate | suvarṇajñānottaraṃ tu na kathamapi tadapekṣetyarthaḥ | <b>apiśabdeneti |</b> sūtrastho-
<br/>pakāraśabdasyopa maheśvarasamīpe karaṇamupakāra ityarthaḥ | dāsyamiti yāvat | svayaṃ
<br/>dāsyaṃ prāpyetyuktvānantaramuktena parasyāpi tadicchannityapiśabdena svasya dāsyaprāpti-
<br/>samuccīyate | tathā ca parameśvarasvarūpabhūtaṃ yatsvātantryaṃ tatprāptirūpadāsyaprāptyā
<br/>yaḥ sūtrakāraiḥ svasya parameśvarābhedaḥ sākṣātkṛtaḥ sotrāpiśabdena tairāviṣkṛtaḥ |
<br/>tathā ca paripūrṇatvenāptakāmānāṃ sūtrakārāṇāṃ pratyabhijñāśāstraviracane kevalaṃ
<br/>pareṣāmiṣṭārthasaṃpādanameva prayojanaṃ na tu svasyānyatkiṃciditi sūcitam | <b>ya-
<br/>marthamiti |</b> upādeyaṃ tyājyaṃ vā yamarthamadhyavasāya tadupādānārthaṃ hānārthaṃ vopāḥ
<pb n="193"/>
<br/>yamanutiṣṭhati tatprayojanamiti gautamasūtrārthaḥ | <b>rohaṇācalo</b> meruparvataḥ | sa ca
<br/>suvarṇamayo ratnasānuśca | <b>bhaktīti |</b> bhaktiḥ parameśvarasya dāsyam | tadrūpalakṣmyā
<br/>yuktānāmanukūlavedanīyatvena prārthanīyaṃ nānyatkimapi bhavati | tathā tayā rahi-
<br/>tānāmaprāptaparameśvaradāsyānāṃ pratikūlavedanīyatvena tyājyaṃ nānyatkimapi bhavati |
<br/>parameśvaradāsyaṃ hi saṃpatteḥ parā kāṣṭhā | tādṛśadāsyābhāvaścāpatteḥ parā kāṣṭheti
<br/>tātparyam | <b>ṣaṣṭhīsamāsapakṣe |</b> samastasaṃpatsamavāpterheturiti ṣaṣṭhītatpuruṣapakṣe |
<br/><b>bahuvrīhipakṣe |</b> samastasaṃpatsamavāptirheturyasyā iti samāse | <b>samastasyeti |</b>
<br/>yāvanna svasya nityasukhādivijñānaṃ saṃprāptaṃ tāvanna pratyabhijñodeti | tadabhivyañja-
<br/>kacihnājñānāt | tathā ca samastasaṃpatsamavāpteḥ pratyabhijñāhetutvaṃ siddham |
<br/><b>pratisaṃdhāneneti |</b> abhimukhībhūte vastuni sa evāyaṃ caitra ityākārakaprati-
<br/>saṃdhānarūpaṃ yajjñānaṃ tatpratyabhijñeti vyavahriyata ityarthaḥ | <b>prasiddheti |</b> prasiddhaḥ
<br/>purāṇasiddhaḥ āgamānumānādipramāṇairjñātaḥ paripūrṇaśaktiśca yaḥ parameśvarastadvi-
<br/>ṣaye svātmanyabhimukhībhūte satītyarthaḥ | jīvātmani parameśvarasvarūpāvaloka-
<br/>nāsakte satīti yāvat | <b>tacchaktipratisaṃdhānena |</b> dṛkśaktyāviṣkaraṇena |
<footnote>8|44 -- nīti <roman>for</roman> nitya <roman>D.</roman></footnote>
<pb n="194"/>
<br/><b>tatsamartheti |</b> yathā hemantartau śaityādhikyādadhyayanāsamartheṣu baṭuṣu paścādagni-
<br/>saṃnidhānenādhyayanaṃ kartuṃ pravṛtteṣvagniradhyāpayatīti prayujyate | tatrāgneḥ prayoja-
<br/>kasya vyāpārodhyayanasamarthācaraṇameva | taccādhyayanapratibandhakaśaityanivāraṇarūpam |
<br/>tathā ca sūtrakārasya prayojakasya vyāpāraḥ pratyabhijñāsaṃbhavasamarthācaraṇameva | tacca
<br/>īśvarohamiti pratyabhijñā na saṃbhavati -- ityākārikā pratyabhijñāpratibandhakībhūtā
<br/>yā viparītabhāvanā tannirāsaphalakaṃ pratyabhijñā saṃbhavatītyevamupapādanam |
</p>
<p><b>yadīti |</b> svabhāvaḥ svarūpam | īśvarasya hi caitanyaṃ svarūpam | jīvātmanopi
<br/>tadeva na tu tadbhinnaṃ tatsadṛśam | jīvātmano vastuta īśvarādabhinnatvāt | svasya
<br/>sadā prakāśamānatvācceti | <b>māyāvaśāditi |</b> yadyapi caitanyarūpeṇa jīvātmā
<br/>sadā prakāśate tathāpi pūrṇacaitanyarūpeṇa na prakāśate | īśvarasvarūpasya caitanyasya
<br/>pūrṇatayāvabhāse hi sati tadapṛthaktvena jīvātmanaḥ svasya prakāśanaṃ syāt |
<br/>ataḥ pratyabhijñāyā āvaśyakatvam | dṛkkriyātmakaśaktyāviṣkaraṇena sa eveśvaro-
<br/>hamiti pratyabhijñāyāṃ jātāyāmīśvarasya kārtsnyena pratītiḥ siddhā bhavati |
<br/>advaitavedāntimatasya kakṣīkāreṇa māyāvaśādityuktam | <b>ayamātmā |</b>
<br/>jīvātmā | ayamātmetyādi pratijñāvākyam | jñānakriyāśaktimattvāditi
<br/>hetuvākyam | yo yāvatītyādyudāharaṇavākyam | ātmā cetyādyupanayavākyam |
<br/>ātmā jīvātmā | tasya jñānakriyāśaktyāviṣkaraṇena viśvajñānatvaṃ kartṛtvaṃ
<br/>ca | atha vāṃśato jñātṛtvena viśvajñātṛtvamastyeva | tasmādityādyupasaṃhāravā-
<br/>kyam | pratijñādivākyapañcakamavayavapañcakamiti naiyāyikairvyavahriyate | <b>karta-
<pb n="195"/>
<br/>rīti |</b> kartā jñātā cāyaṃ jīvātmā ādisiddho maheśvara eva na kadāpyanyaḥ |
<br/>evaṃ vastusthitau satyāṃ ko vicāraśīlo jīvātmā neśvara iti niṣedhaṃ pratipāda-
<br/>yet | tathā sa īśvara iti siddhiṃ vā kaḥ kuryāt | asiddhasyātadrūpasya hi tadbhā-
<br/>vasiddhyapekṣā na siddhasya | kiṃ tu māyāvaśādasminnīśvarasvarūpe jīvātmani sadā
<br/>prakāśitepīśvarasvarūpatvenānupalakṣite sati tadarthaṃ svagatadṛkkriyāśaktiprati-
<br/>saṃdhānena pratyabhijñā pradarśyata ityarthaḥ | <b>sarveṣāmiti |</b> jīvacchabdaḥ śatranto
<br/>jīvavācī | sarveṣāṃ prāṇināṃ sthitirjīvāśrayaiva | jīvatāṃ prāṇināṃ jīvanaṃ caitanyaṃ
<br/>ca jñānaṃ kriyā ceti śaktidvayam | tatra jīvānāṃ svagatā jñānaśaktiḥ svataḥsiddhā
<br/>svasya svayaṃ prakāśate | kriyāśaktistu kriyayā nirvartyaṃ yatkāryaṃ tadāśritā satī pareṇa
<br/>svena cānusaṃdhīyate | tathānyaniṣṭhā jñānaśaktirapyanusaṃdhīyata ityucyate | yā
<br/>caiṣāṃ jīvānāṃ jñānaśaktirdeśakālavasturūpopādhyanurodhena saṃkucitā tattajjñeyapadā-
<br/>rthānusaṃdhānakrameṇa nirūpyate sa eva pramātā maheśvaraḥ | sa ca kramarahitānandāpara-
<br/>paryāyacaitanyarūpaḥ | nirupādhikakramarahitaśuddhajñānaśaktermaheśvarasvarūpatvādityarthaḥ |
<br/><b>sadeti |</b> maheśvarasya dāsaḥ sadā svātmānaṃ śivasvarūpeṇa jānāti tathā madā-
<br/>tmanā śivaśaktirūpeṇa ca sadā jānātītyarthaḥ | <b>tadaikyeneti |</b> saṃvijjñānaṃ
<br/>prakāśa iti yāvat | vimṛśatvaṃ vimarśo jñānakriyāśaktiḥ | arthāvabhāsa-
<pb n="196"/>
<br/>katvamiti yāvat | sūryādiprakāśairviṣayāḥ prakāśyanta ityevaṃ yo loke prakā-
<br/>śasya mārgaḥ sa tasya prakāśasya maheśvarasvarūpabhūtaprakāśena sahaikyādeva nānyathā |
<br/>tādṛśamaikyaṃ ca nirupādhikaprakāśasya bhedābhāvātsidhyati | sa ekaḥ prakāśa
<br/>evaikaḥ pramātetyucyate | sa eva ca nityena vimarśena maheśvara ityucyate | yato
<br/>devasya maheśvarasya vimarśa eva śuddhe nirupādhike jñānakriye ityarthaḥ | <b>tameveti |</b>
<br/>tameva maheśvarameva bhāntaṃ dīpyamānaṃ santaṃ sarvaṃ sūryādikamanubhāti | tatprakāśāna-
<br/>ntarameva prakāśavadbhavati | yathā gacchantamanugacchataḥ puruṣasya svatantrā gatistathā
<br/>sūryādīnāṃ svatantraḥ prakāśo na bhavati | kiṃ tu tasya svaprakāśasya maheśvarasya bhāsā
<br/>dīptyā sarvamidaṃ sūryādikaṃ vibhāti prakāśavadbhavatīti śrutyarthaḥ | <b>bhāvajātasya |</b>
<br/>sūryacandrādeḥ | <b>viṣayaprakāśasyeti |</b> eka eva prakāśo viṣayabhedādbhidyata iti
<br/>bhāvaḥ | <b>prakāśaḥ pramāteti |</b> śaktiśaktimatorabhedāt | <b>anavacchinnavimarśa-
<br/>tvam |</b> nirupādhikajñānakriyāśaktimattvam | <b>ananyonmukhatvam |</b> aparāvalambitvaṃ
<br/>svātantryam | <b>bhāvātmeti |</b> bhāvo dharmaḥ śaktiḥ | <b>eṣa ceti |</b> eṣa maheśvaro-
<br/>nantaśaktitvādaparimitaśaktitvādevaṃ jagati puro dṛśyamānānamūnbhūtabhautikānbhā-
<br/>vānpadārthānprakāśayati | iyaṃ jñānaśaktiḥ | tathā svecchāvaśādeṣāṃ bhāvānāṃ
<br/>yāsya maheśvarasya nirmātṛtā sā kriyāśaktiḥ | eṣāmiti karmaṇi ṣaṣṭhī | asyeti
<footnote>8|86 -- aham <roman>for</roman> hyayam <roman>D.</roman></footnote>
<pb n="197"/>
<br/>śeṣe ṣaṣṭhī | <b>itthamiti |</b> hetukartā prayojakakartā | tatprayojako hetuśca (pā0
<br/>sū0 1 | 4 | 55) iti pāṇinisūtreṇa prayojakakarturhetusaṃjñāvidhānāt | bhāvā
<br/>ābhāsante | maheśvaro bhāvānābhāsayati | atra prayojakakarturmaheśvarasya
<br/>ahaṃ bahu syām -- ityevaṃvidhā yecchā saiva tasya kriyeti bhāvaḥ | <b>tasmi-
<br/>nniti |</b> bījasattva evāṅkurasattvamityevaṃvidhānvayena yaḥ kāryakāraṇabhāvo
<br/>niścīyate sopi jaḍānāṃ na saṃbhavati | teṣāmapekṣārahitatvāt | etaccai |
<br/>taddarśanārambha evopapāditam (da0 8 paṃ0 1) | tathā ca pradhānaparamā-
<br/>ṇvādīnāṃ na jagatkāraṇatvam | nāpi cetanasyāpi jīvasya | asāmarthyāt |
<br/>ato jīvasya ghaṭādikāraṇatvepi na jagatkāraṇatvam | kiṃ tu maheśvarasyaiva-
<br/>tathā cottarottaramupacīyamānā yā maheśvarasyecchā saiva tasya kriyā |
<br/>jagannirmātṛtvaṃ tasya saiva | jāyatesti vardhate vipariṇamatepakṣīyate vinaśyati
<br/>ceti ṣaḍbhāvavikārāḥ | aṅkuranālakāṇḍapatrapuṣpaphalādirūpeṇa paraḥsahasraṃ tatta-
<br/>dbhedapradarśanam | <b>ucchūnasvabhāvā |</b> puṣyamāṇā | <b>yogināmapīti |</b> mṛttikāṃ
<br/>vinaiva yogināmicchāmātreṇa ghaṭo jāyate | evaṃ bījaṃ vinaiva teṣāmicchāmātre-
<br/>ṇāṅkuro jāyate iti purāṇeṣu prasiddham | etaddhaṭādikaṃ na kevalamābhāsamātram |
<br/>kiṃ tu lokaprasiddhaghaṭādivatsthiraṃ svaprayojanībhūtajalāharaṇādikriyākaraṇasa-
<br/>marthaṃ ceti bhāvaḥ | <b>yadīti |</b> tathā ca jaḍānāṃ kāraṇatvābhāvo na kevalamape-
<pb n="198"/>
<br/>kṣāvihīnatvādeva kiṃ tu vyabhicāradarśanādapīti siddham | <b>anya eveti |</b> tathā
<br/>ca yogīcchādijanyavyatiriktānāṃ ghaṭāṅkurādīnāṃ mṛdbījādisaṃbandho na vyabhi-
<br/>carita iti mṛdbījādīnāṃ kāraṇatvāṅgīkāre bādhakābhāva iti śaṅkakāśayaḥ |
<br/><b>sāmagrībhedāditi |</b> ayaṃ bhāvaḥ -- yeṣāṃ ghaṭānāṃ kāraṇatvena tava mṛtsaṃmatā
<br/>teṣvapi mithaḥ sāmagrībhedādbheda eva | tathā ca ghaṭaviśeṣaṃ prati mṛdviśeṣo na
<br/>vyabhicarita iti cedastu nāma | ghaṭasāmānyaṃ prati mṛtsāmānyasya vyabhicārastu
<br/>duruddhara eva | ghaṭasāmānye yogīcchājanyānāmapyantarbhāvāt |
</p>
<p><b>vyāpārayanniti |</b> yathā dāridryapīḍitaḥ kaścidaraṇye kvacidekānte sthitaṃ
<br/>yoginaṃ samārādhya labdhāśīrgrāma āgatya yāvatsvagṛhaṃ paśyati tāvaddhanadhā-
<br/>nyādisamṛddhaṃ mandiraṃ paridṛṣṭavān | tatrāśīḥpradānottaramasya gṛhāgamanātprāgyo-
<br/>ginā svasāmarthyena tattatparamāṇusaṃghaṭanapūrvakaṃ sarvaṃ saṃghaṭitamiti kalpyate | yadya-
<br/>pyetadyogikṛtaṃ paramāṇusaṃghaṭanādikaṃ loke nālakṣyate tathāpi kāryakāraṇabhāva-
<br/>saṃrakṣaṇāya tathā kalpanīyamiti śaṅkakāśayaḥ | <b>yadi paridṛṣṭeti |</b> yatra yoginā
<br/>vilambena kāryaṃ saṃpāditaṃ tatra tathā kalpanāyā avakāśaḥ syāt | yatra tu
<br/>yogīcchāsamanantaraṃ sadya eva ghaṭadehādi jāyate tatra tathā kalpanāpi na saṃbha-
<br/>vati | avakāśābhāvāt | tathā ca tatra kāryakāraṇabhāvavyabhicāro'varjanīya
<br/>eveti kāryakāraṇabhāvasaṃrakṣaṇaṃ naiva saṃpāditaṃ bhavati | tasmādvilambena yogi-
<br/>kṛtakāryakaraṇasthalenālakṣitasyāpi paramāṇuvyāpārasya kalpanā vyarthaiveti
<br/>bhāvaḥ | atha svamatenupapattiṃ pariharati -- <b>cetana eveti |</b> bhūribhago mahaiśva-
<br/>ryaśālī | bhagamaiśvaryam | niyamyante saurabhādayo dharmā anayeti niyatiḥ padma-
<br/>tvādirūpo dharmaḥ | padmatvadharmasya hi saurabhaviśeṣeṇa saha sāmānādhikaraṇyaṃ niyataṃ
<pb n="199"/>
<br/>dṛśyate | adṛṣṭaṃ vā niyatiḥ | brahmadevopi niyatimanuvartata eva na tu tadullaṅghane
<br/>tasya sāmarthyam | maheśvarapāratantryāt | maheśvarastu pūrṇasvātantryayukto līlayaiva
<br/>tadullaṅghanaṃ kartuṃ prabhavatīti na kāpyanupapattiḥ | <b>nirupādāneti |</b> upā-
<br/>dānasaṃbhāra upakaraṇasamūhaḥ | tadrahitaṃ yathā syāttathā bhittirahite śūnyapradeśa
<br/>eva jagadrūpaṃ citraṃ tanvate kurvate | kalā candrasya ṣoḍaśo bhāgaḥ kauśalaṃ ca | tāsāṃ
<br/>nāthāya svāmine tasmai prasiddhamahaiśvaryayuktāya śūline mahādevāya nama ityarthaḥ |
</p>
<p><b>eṣa iti |</b> māyayāndhaḥ sannīśvarasvarūpājñānātkarmaṇā badhyate saṃsarati ca |
<br/>nūnamīśvarohamityākārakapratyabhijñayā sākṣātkṛteśvarasvarūpastu dṛkkriyāśakti-
<br/>paripūrṇo mukta ityucyata ityarthaḥ | <b>nanviti |</b> ahaṃ bahu syāmitīcchayā para-
<br/>meśvaraḥ sakalajagadrūpeṇāvirbhūtaḥ | tathā ca pramātā jīvopīśvarābhinnaḥ prameyaṃ
<br/>pṛthivyādyapi ceśvarābhinnamityetāvatā prameyasya pṛthivyādeḥ pramāturjīvātpārtha-
<br/>kyābhāvena jīvaviśeṣayorbaddhamuktayorubhayorapi sādhāraṇameva pṛthivyādiprameya-
<br/>syānusaṃdhānaṃ syādityāśayaḥ | yadyapyuktarītyā prameyaṃ jīvābhinnaṃ tathāpi tādṛ-
<br/>śābhedasākṣātkāratadabhāvābhyāmanusaṃdhāne viśeṣa ityāha -- <b>meyamiti |</b> amṛtaṃ
<br/>viṣaṃ vā suvarṇaṃ loṣṭhaṃ vā sādhāraṇaṃ sarvaṃ prameyaṃ svātmanaḥ sakāśādabhinnamiti
<br/>mukto manyate | ata eva maheśvaravattasyāmṛte viṣe vā sarvatra samaiva dṛṣṭiḥ |
<br/>baddhastu punaḥ sarvaṃ prameyaṃ svātmanaḥ sakāśādvastuto'bhinnamapyabhedasākṣātkārā-
<br/>bhāvenātyantaṃ bhinnamiti manyate | tathā ca tasya nāmṛte viṣe ca samā dṛṣṭirityarthaḥ |
<footnote>8|115 -- ślāghyāya <roman>for</roman> nāthāya <roman>A.</roman></footnote>
</p>
<pb n="200"/>
<p><b>na hīti |</b> yathā mṛtsalilādisakalasahakāriyuktatve satyajñātamapi bījamaṅku-
<br/>ramutpādayatyeva tathā svayamīśvarasvarūpa ityevaṃrūpeṇājñānepi jīvasya vastuta
<br/>īśvarasvarūpatvāttena sadā muktenaiva bhavitavyamiti śaṅkakāśayaḥ | <b>nirbandhaḥ |</b>
<br/>āgrahaḥ | <b>arthakriyeti |</b> arthaḥ prayojanaṃ phalamiti paryāyāḥ | prayojanabhūtā
<br/>kriyetyarthaḥ | sā bāhyāntarabhedena dvividhā | bījasyārthakriyāṅkurotpādanarūpā
<br/>bāhyā | putrajanmāderarthakriyā cānandotpādanarūpāntarā | pramātā jñātā jīvaḥ |
<br/>tasya yā viśrāntirbāhyābhyantaraprayatnaviśeṣarāhityaṃ tajjanito yaścamatkāra ānandaḥ
<br/>sa tasyāmāntarakriyāyāṃ pradhānam | putrajanmādi hi śrutaṃ satsadya eva prayatnā-
<br/>saktamapi manaḥ prayatnānabhimukhaṃ kṛtvā taddvārā kṣaṇaṃ tadadhikaṃ vā svānuguṇamānandaṃ
<br/>vidhatte | ajñātaṃ tu putrajanmādikaṃ vastutaḥ sadapyarthakriyāṃ na karoti | tathā
<br/>cāntarārthakriyā tadutpādakasya pratyabhijñāne satyeva jāyata iti siddham | <b>ihā-
<br/>pīti |</b> parasiddhirmokṣaḥ | aparasiddhirabhyudayaḥ | tannimittabhūtaṃ yajjīvātmaikyaṃ
<br/>tasya yā prayojanabhūtā kriyā sā ca dṛkkriyāśaktipūrṇatāsaṃpādanarūpā | tasyāṃ
<br/>cāhamīśvara ityevaṃ jñānamūlako ya ānandaḥ sa pradhānam | tathā ca jīvātmaikatvaṃ
<br/>jñātameva dṛkkriyāśaktirūpacaitanyasya pūrṇatāṃ saṃpādayatsadānandadāyakaṃ bhavatīti
<br/>bhāvaḥ | <b>tasminniti |</b> pratyabhijñāne jāte satītyarthaḥ | <b>tadīyeti |</b> nāyakasya
<br/>pūrvaṃ śrutā ye rūpavattvādayo guṇāsta eveme yesminpuraḥsthite manuṣye dṛśyanta ityevaṃ
<br/>jñānaṃ yāvanna jāyate tāvannāyikākartṛkaṃ tādṛśamanuṣyāvalokanamitarajanāvalo-
<pb n="201"/>
<br/>kanatulyameveti na tasyā hṛdyaṃ tadbhavati | <b>taistairiti |</b> upayācitairityatra napuṃsake
<br/>bhāve ktaḥ (pā. sū. 3 | 3 | 114) iti sūtreṇa bhāve ktapratyayaḥ | mama putradra-
<br/>vyādilābho vidheyaḥ ahaṃ tvatpūjanaṃ kariṣyāmi -- ityevaṃvidhā prārthanā (navasa
<br/>iti pra.) ityarthaḥ | <b>upanataḥ |</b> samāgataḥ | <b>evam |</b> mayā yaḥ prārthitaḥ soyam --
<br/>ityevaṃrūpeṇa | rantumityantarbhāvitaṇyartham | ramayituṃ nāyikāmānandayitumityarthaḥ |
<br/>prabhavatīti śeṣaḥ | <b>vihitapratānaḥ |</b> kṛtavistāraḥ ||
</p>
<p>iti śrīsarvadarśanasaṃgrahavyākhyāyāṃ darśanāṅkurābhidhāyāṃ pratyabhijñādarśanaṃ samāptam ||
</p>
<pb n="202"/>
<p><b>parameśvareti |</b> jīvātmanāmīśvarasvarūpādapṛthagbhāvaḥ pūrveṣāmivaiṣāmapi
<br/>saṃmata evetyarthaḥ | <b>piṇḍeti |</b> piṇḍaḥ śarīram | avadhāritātmatattvasyābhyā-
<br/>sātiśayenāpahṛtamithyājñānasya prārabdhaṃ karmopabhuñjānasya jīvataḥ sata eva yā
<br/>muktiḥ sā jīvanmuktiḥ | iyamevāparamuktirucyate | sā prāyaḥ sarvasaṃmataiva |
<br/>rāmānujaprabhṛtayaḥ kecinnāṅgīkurvantītyanyat | <b>pāradādīti |</b> capalo rasaḥ
<br/>sūtaśca pārade (amarasiṃ0 2 | 9 | 99) ityamaraḥ | pārata ityapi |
</p>
<p><lg><l>pāratastu manākpāṇḍuḥ sūtastu rahito malāt |</l>
<l>pāradastu manāk śītaḥ sarve tulyaguṇāḥ smṛtāḥ ||</l></lg>
<br/>iti śabdārṇavaḥ | <b>pārado gadita iti |</b> śivagaurīsaṃvādoyam | paro mokṣaḥ |
<br/>tadarthamayaṃ yasmātsādhakottamairgaditastasmādayaṃ pārada ityucyate | tādṛśaṃ tasya
<br/>sāmarthyaviśeṣaṃ darśayitumāha -- <b>supta iti |</b> pratyaṅgamantaraṅgam | mamāntaraṅgājjā-
<br/>toyaṃ pāradaḥ suptaścenmatsama eva | pratyaṅgasaṃbhavatvaṃ rasaśabdavācyatvena darśayati --
<br/><b>mameti | prakārāntareṇeti |</b> śravaṇamanananididhyāsanādijanyaṃ tattvajñānaṃ
<br/>prakārāntaram | tantroktakulācārā api jīvanmuktyupāyatvena tāntrikairuktāḥ |
</p>
<p><lg><l>jīvanmuktāvupāyastu kulamārgo hi nāparaḥ |</l></lg> iti |
<br/>tathā ca pāradasevanena śarīrasthairyasaṃpādanadvārā jīvanmuktirityeṣā vācoyuktirna
<br/>yuktā | vāco vacaso yuktirvācoyuktiḥ | sayuktikatvena bhāsamāno vaco-
<pb n="203"/>
<br/>viśeṣaḥ | ṣaṣṭhyā ākrośe (pā. sū. 6 | 3 | 21) itisūtrasthena vāgdikpaśyadbhyo
<br/>yuktidaṇḍahareṣu -- iti vacanena ṣaṣṭhyā aluk | <b>ṣaṭsvapīti |</b> akhileṣu darśa-
<br/>neṣu ṣaḍdarśanāni mukhyāni | teṣu yadyapi prāyo jīvanmuktiruktā tathāpi śarī-
<br/>ratyāgānantaraṃ muktistaiḥ sarvairevoktā | ato darśanakārāṇāṃ jīvanmuktāvaruciriti
<br/>saṃbhāvanayā lokānāṃ jīvanmuktāvaviśvāsena niḥsaṃśayapravṛttirna syāditi bhāvaḥ |
<br/><b>iti dhaneti |</b> anityāniti padacchedaḥ | muktāviti pūrvānvayi | <b>ṣāṭkau-
<br/>śikasyeti |</b> śarīraṃ hi tvagasṛṅmāṃsamedosthimajjārūpaiḥ ṣaḍbhiḥ kośairvinirmi-
<br/>tam | tatrādyāstrayo mātṛtaḥ pare trayaḥ pitṛtaḥ prāpyante | etaccānityamastu
<br/>nāma | rasābhrakapadavācyā yā haragaurīsṛṣṭistajjanyasya śarīrasya nityatvameva |
<br/>raso harasṛṣṭiḥ | abhrakaṃ gaurīsṛṣṭiḥ | tatsaṃyogajanitasya nityaśarīrasya prāptau
<br/>na ṣāṭkauśikasya pūrvaśarīrasya tyāgaḥ | pratyuta haragaurīsṛṣṭijaśarīrasaṃbandhena
<br/>tatra divyatvaṃ dārḍhyaṃ ca saṃpādyate | tena ca tasya mṛtyubhayaṃ nāstīti siddhaṃ
<br/>bhavati | <b>tattadātmakatvamiti |</b> śarīrasya taddharagaurīsṛṣṭirūpatvamagrimaśloka
<footnote>9|24 -- vandyāḥ <roman>for</roman> muktāḥ <roman>A.</roman></footnote>
<pb n="204"/>
<br/>uktamityarthaḥ | <b>abhraka iti |</b> pāradaḥ siddhaścettena viddhaṃ lohamapi suvarṇaṃ
<br/>bhavatītyatastasya dāridryanāśakatvam |
</p>
<p><b>devā iti |</b> maheśā anantādayo vidyeśvarāḥ | te ca prāgdarśitāḥ (da. 7
<br/>pa. 115) | kāvyo daityānāṃ guruḥ śukrācāryaḥ | <b>tadātmaketi |</b> tadātmikā
<br/>rasapraśaṃsātmikā yā kathā nānāvaktṛko vākyaviśeṣasaṃdarbhastena vittāḥ prasiddhāḥ |
<br/>tena vittaścuñcupcaṇapau (pā. sū. 5 | 2 | 26) iti sūtreṇa caṇappratyayaḥ | sadā
<br/>rasakathāṃ kurvanta ityarthaḥ | <b>karmayogeṇeti |</b> rasaḥ pāradaḥ | pavanaḥ śarīrānta-
<br/>rasaṃcārī prāṇavāyuḥ | sa ca prāṇāyāmena niruddho gativiśeṣaṃ prāpitaḥ svayaṃ
<br/>mūrchita iva sannapi yogino vyādhiṃ harati | nirodhātiśaye tu svayaṃ mṛta iva
<br/>sannapyayaṃ prāṇavāyuryoginaṃ na svasmādviyojayati | stambhitaścedākāśagatiṃ saṃpā-
<br/>dayati | <b>nānāvarṇa iti |</b> yatrāneke varṇā vidyante ghanatvaṃ cāñcalyaṃ ca vihā-
<pb n="205"/>
<br/>yārdratvādilakṣaṇaṃ yatra dṛśyate taṃ mūrchitaṃ vadantītyarthaḥ | <b>akṣataśceti |</b> akṣataḥ
<br/>kṣayarahitaḥ | laghudrāvī īṣaddravayuktaḥ | punaḥ saṃskārakāle ca yasya sphoṭanaṃ
<br/>vikāso bhavati tadetadbaddhasūtasya lakṣaṇaṃ bhavatītyarthaḥ |
</p>
<p><b>nanviti |</b> haragaurīsṛṣṭī rasābhrake | tayoḥ sādhane satyeva tatsevanena śarīra-
<br/>dārḍhyaṃ saṃpadyate | prasādhitayostayoḥ sevane tu tattīvratāṃ soḍhuṃ nārhatiṃ bhautikaṃ śarīra-
<br/>miti śarīrasyāpakarṣa eva syādityāśayaḥ | <b>na ca raseti |</b> vādārthamarthavādaḥ | rasaśā-
<br/>strasya hi pāradapraśaṃsātiśaye tātparyaṃ na tu vācyamaryādayā pratīyamānārthānusāreṇa
<br/>vastusthitiḥ | yathā -- api giriṃ śirasā bhindyāditi vākyasya śaktyatiśayaprati-
<br/>pādane tātparyaṃ tadvat | evaṃ ca rasaśāsnaṃ pāradadhātustāvakorthavāda ityā-
<br/>śayaḥ | arthavādatvāṅgīkāre hi rasaśāstrasya gauṇī vṛttiḥ svīkāryā syāt |
<br/>sā cāgatikagatiḥ | tathā ca mukhyavṛttyārthapratipādane saṃbhavati sati gauṇyā
<br/>vṛtteḥ kalpanamanyāyyamityabhiprāyeṇāha -- <b>dehavedheti | khecarī gatiḥ |</b>
<pb n="206"/>
<br/>antarikṣamārgeṇa gamanam | <b>yathā loha iti |</b> kartavyaḥ sevanīyaḥ | sūtakaḥ
<br/>pāradaḥ | sa ca yathā lohe praviṣṭo lohaṃ divyarūpatāmāpādayati suvarṇatvaṃ
<br/>prāpayati tathā dehe praviṣṭo dehaṃ divyarūpatāṃ prāpayati |
</p>
<p><b>vārtam |</b> phalgu | tucchamityarthaḥ | <b>avārtam |</b> satyam | avināśīti
<br/>yāvat | <b>galiteti |</b> sarvādhvavivakṣitaḥ | sarveṣu adhvasu prasthāneṣu vivakṣitaḥ |
<br/>sarvadarśanasaṃmata ityarthaḥ | <b>yaditi |</b> kāsaśvāsau rogaviśeṣau | khokalā -- iti
<br/>damā -- iti ca prākṛtabhāṣāyāṃ prasiddhau | yaccharīraṃ jarayā jarjaritaṃ kāsādi-
<br/>janyapīḍayā samākrāntaṃ ca ata eva yatra vidyamānānāmapi jñānendriyāṇāṃ gatiḥ
<br/>kuṇṭhitā bhavati tādṛśaṃ śarīraṃ samādhau yogyaṃ na bhavatītyarthaḥ | <b>parataḥ |</b> ṣoḍa-
<br/>śavarṣānantaram | tāruṇye viṣayāsakto bhavatītyarthaḥ |
</p>
<p><b>kathamekāyatanatvamiti |</b> evaṃ ca jīvanmuktaśabdaḥ śaśaśṛṅgādiśabdavada-
<br/>saṃbhavadarthapratipādakaḥ syādityāśayaḥ | <b>sā kimiti |</b> padaṃ vastu | muktirjñeyava-
<pb n="207"/>
<br/>stuni niviśate na vā | muktirjñānaviṣayā svīkriyate na veti yāvat | <b>ajī-
<br/>vata iti |</b> mukterjñeyatve jñeyatvasya jñātṛsāpekṣatvānmuktasya jñātṛtvamavarjanīyam |
<br/>tacca jīvata eva saṃbhavatīti jīvanmuktaśabdavācyārthopapattiḥ | na kevalamupapatti-
<br/>mātram | kiṃ tu jīvanmuktireva muktirna tu videhamuktiḥ | uktavikatnpāsahatvā-
<br/>diti bhāvaḥ | tadāha -- <b>rasāṅketi |</b> rasaśāstroktamārgānusāreṇaiva jīvanmuktatvaṃ
<br/>saṃbhavati nānyathā | yadyapi bhinnabhinnayuktisamāśrayeṇa tatra tatra darśanāntareṣu
<br/>jīvanmuktatve pramāṇāntarāṇi pradarśitāni tathāpi teṣvidaṃ jīvanmuktatvaṃ jñātṛjñeya-
<br/>miti sarvatantreṣu saṃmataṃ viddhi | yaccājīvato jñānaṃ na saṃbhavatyato jñāturjīvana-
<br/>mastyeva | tasmāddehanityatvaṃ na śaśaviṣāṇāyamānaṃ bhavatīti bhāvaḥ | <b>idam |</b>
<br/>dehanityatvam | śarīraṃ hi viśaraṇasvabhāvam | tacca nityaṃ kathaṃ bhavet | kvaci-
<br/>ccharīrasya nityatvaṃ dṛṣṭaṃ cenna hi dṛṣṭenupapannaṃ nāmeti nyāyena kathaṃcitsvīkārya syā-
<br/>dityāśayaḥ | <b>nṛpañcāsyo</b> narasiṃhaḥ | <b>sacciditi |</b> yadastyeveti sadā prakāśate
<br/>tatsadityucyate | ata eva tasya cidrūpatvaṃ nityatvaṃ ca | atra narasiṃhaśarīrasya
<br/>nityatvaṃ spaṣṭamevoktaṃ bhavati | tatratyaṭīkākṛduktiṃ pradarśayati -- <b>nanvetaditi |</b>
<br/>ṭīkāyāṃ nanvetadityādirna saṃgacchata ityetatparyanta ākṣepagranthaḥ | śarīrasya sattvaṃ na
<br/>saṃbhavatīti tadāśayaḥ | sanakādītyādiḥ kathamasatsyādityetatparyantastatsamādhāna-
<footnote>9|87 -- mukti <roman>for</roman> yukti <roman>D.</roman></footnote>
<pb n="208"/>
<br/>granthaḥ | pratyakṣaśrutipurāṇarūpapramāṇatrayeṇa śarīrasya sattvaṃ siddhaṃ bhavatīti tadbhāvaḥ |
</p>
<p><b>kāśyādīti |</b> tathā coktam --
</p>
<p><lg><l>jyotirmayaṃ mahāliṅgaṃ kailāsanagare priye |</l>
<l>tasyaiva ṣoḍaśāṃśaikaḥ kāśyāṃ viśveśvaraḥ sthitaḥ ||</l></lg>
</p>
<p><lg><l>pūrṇaliṅgaṃ maheśāni śivabījaṃ na cānyathā |</l></lg> iti |
</p>
<p>tathā
</p>
<p><lg><l>pāradaṃ parameśāni brahmaviṣṇuśivātmakam |</l>
<l>yo yajetpāradaṃ liṅgaṃ sa eṣa śambhuravyayaḥ ||</l></lg> iti ca |
</p>
<p>sūtasaṃhitāyāmapi --
</p>
<p><lg><l>saṃsthāpya śrībāṇaliṅgaṃ ratnakoṭiguṇaṃ bhavet |</l>
<l>rasaliṅge tato bāṇātphalaṃ koṭiguṇaṃ smṛtam ||</l></lg>
</p>
<p><lg><l>guṇāṃstu rasaliṅgasya vaktuṃ śaknoti śaṃkarī |</l>
<l>siddhayo rasaliṅge syuraṇimādyāḥ susaṃsthitāḥ ||</l></lg> iti |
</p>
<pb n="209"/>
<p><b>pramādāditi |</b> yatra rasanindāśravaṇasaṃbhavastatra na gantavyam | kadāci-
<br/>danavadhānena rasanindā karṇapathaṃ gatā cecchivaṃ smaredityarthaḥ ||
</p>
<p>iti sarvadarśanasaṃgrahavyākhyāyāṃ darśanāṅkurābhidhāyāṃ raseśvaradarśanaṃ samāptam ||
</p>
<pb n="210"/>
<p><b>aulūkyadarśanamiti |</b> idameva kaṇādadarśanamiti vaiśeṣikadarśanamiti ca
<br/>vyapadiśyate | kaṇādo hyatra sūtraṃ cakāra | kaṇādaṛṣirhi kāpotīṃ vṛttimanutiṣṭha-
<br/>nrathyānipatitāṃstaṇḍulakaṇānādāya pratyahamāhāraṃ cakāra | ataḥ sa kaṇāda iti
<br/>kaṇabhakṣa iti vā nāmnā prasiddhimavāpa | ayamevaulūkyaḥ | ulūkasyarṣerapatyamau-
<br/>lūkyaḥ | kaśyapagotrotpannoyamityāhuḥ | tapasvine kaṇādamunaye svayamīśvara ulū-
<br/>karūpadhārī pratyakṣībhūya padārthaṣaṭkamupadideśetyapyaitihyaṃ śrūyate | tatopyasya darśa-
<br/>nasyaulūkyadarśanamiti prasiddhiḥ | gautamena hi pramāṇādiṣoḍaśapadārthānāṃ tattva-
<br/>jñānānmokṣaprāptirityuktaṃ nyāyaśāstre | tattu kaṇādasya saṃmatameva | paraṃ tvasmiñja-
<br/>gati vidyamānānāṃ padārthānāṃ madhye ke dharmiṇaḥ katividhāśca te tathā ke dharmāḥ
<br/>kiyantaśca te ityevaṃ mitho'saṃkīrṇarūpeṇa yāvanna padārthajñānaṃ tāvatsādharmyavaidharmya-
<br/>jñānābhāvena sāhacaryaniyamarūpavyāptijñānaṃ na sulabhamityato dravyaguṇādibhedena
<br/>saptaiva padārthā iti niścityāsya dravyasyedaṃ svarūpameta eva ca tasya guṇā ityādi
<br/>sarvaṃ suvyavasthitaṃ kaṇādaḥ pratyapādayat | ata īdṛśaṃ viśeṣamuddiśya pravṛttatvādi-
<br/>daṃ vaiśeṣikaśāstramiti gīyate | asmiñchāstre pratyakṣamanumānaṃ ceti pramāṇadvayame-
<br/>veti śrīdharamatānusāriṇaḥ | pratyakṣamanumānaṃ śabdaśceti pramāṇatrayamiti vyoma-
<br/>śivācāryāḥ | itareṣāṃ pramāṇānāmanumānentarbhāvaḥ | anupalabdhestu pratyakṣenta-
<br/>rbhāva iti bodhyam |
</p>
<p><b>iha khalviti |</b> akhilo hi vicāraśīlo janturduḥkhaṃ hātumicchati |
<br/>duḥkhasya svabhāvataḥ pratikūlavedanīyatvena sarvānubhavasiddhatayā hātavyatvāt |
<br/>duḥkhahānopāyaśca parameśvarasākṣātkāra eva nānyaḥ |
</p>
<p>tamevaṃ viditvāti mṛtyumeti nānyaḥ panthā vidyateyanāya (śve. 3 | 8)
<br/>iti śruteriti bhāvaḥ | <b>yadeti |</b> yathā carmaveṣṭanavadākāśaveṣṭanaṃ na kadāpi saṃbha-
<pb n="211"/>
<br/>vati tathā parameśvarajñānaṃ vinānyenopāyena duḥkhavināśaḥ kadāpi na saṃbhavatīti
<br/>tātparyam | <b>āgameneti |</b> guroḥ sakāśātparameśvarasvarūpasya tadguṇānāṃ cāgamena
<br/>śravaṇam | śrutasyārthasya dṛḍhapratipattayenumānānusāreṇa yuktipūrvakaṃ svamanasi
<br/>cintanam | śrutasya matasya cārthasya dhyānābhyāsavaśena punaḥ punaḥ svānte
<br/>bhāvanā | evaṃ prakāratrayeṇa svabuddhiṃ parameśvaraviṣayiṇīṃ kalpayannuttamaṃ yogaṃ labhata
<br/>ityarthaḥ | <b>tatra mananamiti |</b> taduktamudayanācāryaiḥ --
</p>
<p><lg><l>nyāyacarceyamīśasya mananavyapadeśabhāk |</l>
<l>upāsanaiva kriyate śravaṇānantarāgatā ||</l></lg> (kusu. 1 | 13) iti |
<br/>nyāyena carcānumitirūpā | sā ca śravaṇottarakālabhavamananarūpā īśasyopā-
<br/>sanaiveti tadarthaḥ | <b>vyāptijñāneti |</b> vyāptisvarūpaṃ prāṅnirūpitam (da. 1
<br/>paṃ. 71) | <b>padārthaṣaṭkam |</b> dravyaguṇakarmasāmānyaviśeṣasamavāyarūpam |
<br/><b>athāta iti |</b> athaśabda ānantaryārthaḥ śrutyā ca maṅgalaprayojanopi bhavati |
<br/>śiṣyajijñāsānantaraṃ yataḥ śravaṇādipaṭavosūyārahitāśca śiṣyā upasannā ataḥ-
<br/>kāraṇājjñānanidānaṃ dharmaṃ nirūpayiṣyāma iti sūtrārthaḥ | dharmasvarūpaṃ tu yatobhyu-
<br/>dayaniḥśreyasasiddhiḥ sa dharmaḥ (ka. sū. 1 | 1 | 2) iti sūtre pratipāditam | abhyu-
<br/>dayaḥ svargastattvajñānaṃ vā | niḥśreyasaṃ mokṣaḥ | <b>daśalakṣaṇyāmiti |</b> daśānāṃ
<br/>lakṣaṇānāṃ samāhāro daśalakṣaṇī | lakṣaṇaśabdodhyāyavācī | kecidantevāsino
<br/>vidhivadadhītavedavedāṅgā anasūyakāḥ saṃpannaśravaṇā mananārthaṃ paramakāruṇikaṃ bhaga-
<br/>vantaṃ kaṇādamahārṣiṃ vidhivadupaseduḥ | tataḥ sa muniḥ sūtrāṇāṃ daśādhyāyīṃ viracya
<br/>tānupadideśa | tatra pratyadhyāyamāhnikadvayam |
</p>
<p><b>samaveteti |</b> samavetāḥ samavāyasaṃbandhena vidyamānā ye sakalāḥ padārthāḥ
<pb n="212"/>
<br/>padārthaṣaṭkamadhye samavāyabhinnā dravyādayaḥ pañca teṣāṃ kathanamityarthaḥ | samavāyasya
<br/>samavāyāntarāṅgīkāreṇavasthā syādataḥ samavāyo na samavetaḥ | tatra dravyaṃ
<br/>svāvayaveṣu samavetam | guṇāḥ karmāṇi ca dravyeṣu samavetāni | sāmānyaṃ jātiḥ |
<br/>sā ca dravyaguṇakarmasu triṣu samavetā | viśeṣāśca nityadravyeṣu samavetāḥ |
<br/>yadyapi niravayavāḥ paramāṇavo na kvāpi samavetā evamākāśādayopi tathāpi
<br/>samavetatvamityasya samavāyasaṃbandhavattvamityarthe tātparyaṃ bodhyam | <b>jātimaditi |</b>
<br/>jātimatāṃ dravyaguṇakarmaṇāṃ nirūpaṇamityarthaḥ | <b>tadupayogīti |</b> śarīravivecano-
<br/>payogibhūtaṃ paramāṇukāraṇatvādikam | <b>śrauteti |</b> śrutipratipāditetyarthaḥ |
<br/><b>cāturāśramyeti |</b> catvāra āśramāścāturāśramyam | guṇavacana (pā. sū. 5 | 1 |
<br/>124) iti sūtre caturvarṇādīnāṃ svārtha upasaṃkhyānam -- iti vārtikena caturāśrama-
<br/>śabdātsvārthe ṣyañpratyayaḥ | <b>tathāvidhe |</b> āhnikadvayayukte | <b>buddhinirapekṣeti |</b>
<br/>rūparasādayo guṇā buddhinirapekṣāḥ | dvitvaparatvāparatvapṛthaktvādayo buddhisāpekṣāḥ |
<footnote>10|22 -- sādhāraṇa <roman>for</roman> mānasa. <roman>D.</roman></footnote>
</p>
<pb n="213"/>
<p><b>tatroddeśa iti |</b> nāmamātreṇa vastusaṃkīrtanamuddeśaḥ | yathā dravyaguṇakarmasā-
<br/>mānyaviśeṣasamavāyāḥ padārthā iti | lakṣaṇaṃ tu tattadasādhāraṇadharmavacanam |
<br/>yathā guṇavattvaṃ dravyatvamityādi | yathālakṣitasyaitallakṣaṇamupapadyate na veti
<br/>vicāraḥ parīkṣā | <b>vibhāgāpekṣayeti |</b> uddiṣṭānāṃ dravyādīnāmavāntarabhedakathanaṃ
<br/>vibhāgaḥ | yathā pṛthivyādibhedena dravyaṃ navavidhamityādiḥ | tathā coddeśo vibhāgo
<br/>lakṣaṇaṃ parīkṣā ceti caturvidhāsya śāstrasya pravṛttiriti vaktavyaṃ na tu trivi-
<br/>dhetīti śaṅkakāśayaḥ | <b>viśeṣoddeśarūpatveti |</b> tathā coddeśo dvividhaḥ sāmā-
<br/>nyoddeśo viśeṣoddeśaśca | dravyaguṇādayaḥ ṣaṭpadārthā iti sāmānyoddeśaḥ | pṛthi-
<br/>vyādīni navadravyāṇi rūpādayaścaturviṃśatiguṇā ityādirviśeṣoddeśaḥ | <b>kimatreti |</b>
<br/>prathamaṃ dravyasyoddeśastato guṇasyetyādikrame kiṃ kāraṇamityarthaḥ | <b>samasteti |</b>
<br/>ādau dharmiṇi vijñāte tato dharmā vijñātuṃ śakyante | yathā vijñāte manuṣye
<br/>tadgatāḥ sthaulyakārśyādayaḥ | ata eva dharmāpekṣayā tadādhārabhūtasya dharmiṇaḥ
<br/>prādhānyam | dravyādipadārthaṣaṭkamadhye guṇādīnāṃ pañcānāṃ sākṣātparaṃparayā vā
<br/>dravyamādhāraḥ | tatra guṇakarmaṇoḥ sākṣādādhāraḥ | jātestu dravyatvapṛthivītvaghaṭa-
<br/>tvādikāyāḥ sākṣāt | guṇakarmagatāyā guṇatvakarmatvādijātestu guṇakarmadvārā
<br/>paraṃparayā | viśeṣāṇāṃ sākṣāt | samavāyasya tu kvacitsākṣātkvacidguṇādidvārā |
<br/>tathā ca sarvādharatvena prādhānyāddravyasya prathamamuddeśaḥ | rūpādīnāṃ dravyadharmāṇāṃ
<br/>dravyāpekṣayā aprādhānyādguṇatvam | guṇaśabdasyāpradhānavācitvāt | yadyapi guṇa-
<br/>karmādīnāṃ pañcānāmapyaprādhānyaṃ samaṃ tathāpi vaiśeṣikāṇāṃ rūparasādiṣveva sāṃke-
<br/>tikī guṇasaṃjñā | guṇādipañcakamadhye viśeṣasamavāyayorna kvāpi pratyakṣamiti
<br/>tayoścaramaṃ nirdeśaḥ | guṇakarmajātīnāṃ madhye guṇakarmaṇorjātyāśrayatvena jātyape-
<br/>kṣayā prādhānyāttataḥ pūrvaṃ nirdeśaḥ | guṇakarmaṇormadhye guṇasya sakaladravyavṛttitvā-
<pb n="214"/>
<br/>tpūrvamupasthitiḥ | karmaṇastu katipayadravyavṛttitvena paścādupasthitiḥ | ato
<br/>guṇasya pūrvaṃ nirdeśaḥ paścātkarmaṇaḥ | karma hi nākāśādiṣu caturṣu vibhudravyeṣu
<br/>saṃbhavati | calanātmakasya karmaṇasteṣvaṅgīkāre vibhutvasyaiva bhaṅgāpatteḥ | yadyapi
<br/>guṇā api na sarve sarvadravyeṣu vidyante | pṛthivyādiṣu buddhyādīnāmasaṃbhavāt |
<br/>ākāśādiṣu ca rūparasādīnāmasaṃbhavāt | tathāpi guṇatvena rūpeṇa guṇānāṃ
<br/>sakaladravyavṛttitvamavyāhatameveti bhāvaḥ |
</p>
<p><b>nañartheti |</b> nañartho niṣedhaḥ | tadullikhitā dhīrnāstītyevamabhāvarūpeṇa
<br/>jāyamānaḥ pratyayaḥ | tādṛśapratyayaviṣayībhūtaḥ saptamaḥ padārtho'bhāvarūpostu nāma |
<br/>astītyevaṃ bhāvarūpeṇa pratīyamānāstu dravyādayaḥ ṣaḍeveti | <b>niyamavyavacche-
<br/>dyamiti |</b> ṣaḍevetyevakāreṇa yaḥ saptamaḥ padārtho vyāvartyate sa pramāṇasiddhosti
<br/>vā na veti vikalpaḥ | <b>pramitatve |</b> pramāṇasiddhatve | <b>kathaṃtarāmiti |</b> sutarāṃ
<br/>niṣedhāsaṃbhava ityarthaḥ | pratiyogipramitiṃ vinā niṣedhānupapatteḥ | <b>na hīti |</b>
<br/>prekṣāvānvicāraśīlaḥ | mūṣikasya viṣāṇaṃ śṛṅgaṃ vandhyāyā apatyamiva loketya-
<br/>ntāsaṃbhavi | tathā ca nedaṃ mūṣikaviṣāṇaṃ nāyaṃ vandhyāputra ityevaṃ kadācidunmatto
<br/>brūyānna tu vicāraśīlaḥ kaścit | mūṣikaśabdo mūṣakaparyāyaḥ | muṣerdīrghaśca
<br/>(uṇā. sū. 2 | 42) itisūtreṇa kikanpratyayaḥ | <b>saptamatayeti |</b> na kevalasya
<br/>saptamasya niṣedhaḥ | nāpi kevalasya bhāvasya | kiṃ tu saptamatvaviśiṣṭasya bhāvasya |
<br/>kevalaḥ saptamondhakārādiḥ pratīyate | kevalo bhāvaśca śaktisādṛśyādiḥ pratī-
<br/>yate | evaṃ bhāgaśaḥ pratiyogipramitiḥ | niṣedhastu viśiṣṭena rūpeṇa | na hi yenaiva
<br/>rūpeṇa niṣedhastenaiva rūpeṇa pratiyogipramitirapekṣyata iti rājājñāsti | tathā ca
<br/>yadyapyandhakāraḥ saptamosti tathāpi na sa bhāvaḥ | tasya tejo'bhāvarūpatvāt |
<br/>tathā yadyapi śaktisādṛśyādirbhāvaḥ padārthosti tathāpi na sa saptamaḥ | ṣaṭsvanta-
<br/>rbhāvāt | tathā hi -- dāhaśaktipratibandhakena maṇyādinā yuktasya karatalasyāgnisaṃ-
<br/>yoge satyapi dāho na jāyate | kevalasya tu jāyate | tathā ca śaktiratiriktaḥ
<pb n="215"/>
<br/>padārthaḥ svīkārya iti cet -- naitadyuktam | agneryā dāhaṃ prati kāraṇatā saiva śaktiḥ |
<br/>pratibandhakābhāvo hi kāryamātre kāraṇamastyeva | tathā ca kimatiriktaśaktika-
<br/>lpanayā | evaṃ sādṛśyamapi na padārthāntaram | kiṃ tu tadbhinnatve sati tadgatadharma-
<br/>vattvameva | <b>kṛtam |</b> alam |
</p>
<p><b>dravyatvaṃ nāmeti |</b> gaganaṃ cāravindaṃ ceti dvandvaḥ | dvandvānte śrūyamāṇasya
<br/>samavetapadasya pratyekaṃ saṃbandhaḥ | gaganasamavetatve satyaravindasamavetatve
<br/>ca satītyarthaḥ | dravyatvaṃ hi pṛthivyādiṣu navadravyeṣu vartamānaṃ gaganepi vartateravi-
<br/>ndepi ca vartate | aravindasya pṛthivyantargatatvāt | aravindaṃ kamalam | nityaṃ ca
<br/>dravyatvam | jāternityatvāt | tathā gandhāsamavetaṃ ca | gandho hi guṇaḥ |
<br/>dravyatvaṃ ca dravyeṣveva vartate na guṇeṣu | atra gaganasamavetatve satītyasyābhāve
<br/>pṛthivītvetivyāptiḥ | pṛthivītvaṃ hyaravindasamavetaṃ nityaṃ ca | tathā gandhasamā-
<br/>nādhikaraṇamapi gandhe na vidyata iti gandhāsamavetaṃ ca bhavati | kiṃ tu gaganasa-
<br/>mavetaṃ na bhavati | pṛthivītvasya pṛthivīmātraniṣṭhatvāt | aravindasamavetatve
<br/>satītyasyābhāve gaganagataikatvasaṃkhyāyāmativyāptiḥ | sā hi gaganasamavetā |
<br/>nityā ca | nityagatasyaikatvasya nityatvāt | gandhe ca na vidyate | guṇe guṇāna-
<br/>ṅgīkārāt | kiṃ tvaravindasamavetā na bhavati | yadyapyaravindepyekatvaṃ vartate
<br/>tathāpi tadgaganagataikatvāpekṣayā bhinnameva | nityatve satītyasyābhāve gananāravi-
<br/>ndetyetadubhayagatadvitvasaṃkhyāyāmativyāptiḥ | sā hi gaganasamavetāravindasamavetā
<br/>gandhāsamavetā ca bhavati kiṃ tu na nityā | dvitvādisaṃkhyāyāḥ sarvatrāpekṣābu-
<br/>ddhijanyatvenānityatvāt | gandhāsamavetatvamityasyābhāve dravyaguṇakarmetyetattritaya-
<br/>niṣṭhāyāṃ sattāyāmativyāptiḥ | sā hi gaganeravinde ca vartate nityā ca | kiṃ tu
<br/>guṇeṣvapi vartate | ato gandhāsamavetā na bhavati | <b>guṇatvaṃ nāmeti |</b> samavā-
<br/>yikāraṇāsamavetā tathā asamavāyikāraṇabhinnasamavetā sattāyāḥ sākṣādvyāpyā
<br/>ca yā jātistadeva guṇatvamityarthaḥ | dravyaguṇakarmetyetattritayaniṣṭhāyāḥ sattāyāḥ
<br/>sākṣādvyāpyaṃ dravyatvaṃ guṇatvaṃ karmatvaṃ ceti jātitrayameva | pṛthivītvādikaṃ tu
<br/>dravyatvasya sākṣādvyāpyaṃ bhavati sattāyāstu paraṃparayā | bhavati ca guṇatvaṃ sama-
<br/>vāyikāraṇāsamavetam | samavāyikāraṇaṃ hi dravyameva | tatra guṇatvasyāvidyamāna-
<pb n="216"/>
<br/>tvāt | guṇatvaṃ guṇa eva vartate na tu dravye | tathā guṇatvamasamavāyikāraṇabhinna-
<br/>samavetamapi bhavati | asamavāyikāraṇabhinnā ātmaviśeṣaguṇāḥ | teṣāṃ kutrā-
<br/>pyasamavāyikāraṇatvābhāvāt | tanniṣṭhaṃ ca guṇatvam | atra samavāyikāraṇāsa-
<br/>maveteti padābhāve dravyatvetivyāptiḥ | bhavati ca dravyatvaṃ sattāyāḥ sākṣādvyā-
<br/>pyamasamavāyikāraṇabhinne dravye samavetaṃ ca | dravyasya kutrāpyasamavāyikāraṇa-
<br/>tvābhāvāt | kiṃ tu samavāyikāraṇāsamavetaṃ na bhavati | samavāyikāraṇe dravye
<br/>vidyamānatvāt | asamavāyikāraṇabhinnasamaveteti padābhāve karmatvetivyāptiḥ |
<br/>karmatvaṃ hi samavāyikāraṇe dravye na vartata iti samavāyikāraṇāsamavetaṃ sattāyāḥ
<br/>sākṣādvyāpyaṃ ca | kiṃ tvasamavāyikāraṇabhinnasamavetaṃ na bhavati | sarveṣāṃ karmaṇāṃ
<br/>saṃyogaṃ prati vibhāgaṃ prati vā asamavāyikāraṇatvasyāvarjanīyatvenāsamavāyikāra-
<br/>ṇabhinnasya karmaṇo'bhāvāt | sattāsākṣādvyāpyeti padānuktau jñānatvādāvati-
<br/>vyāptiḥ | jñānatvaṃ hi jñāna eva na samavāyikāraṇe dravya iti bhavati samavā-
<br/>yikāraṇāsamavetam | ātmaviśeṣaguṇānāṃ jñānādīnāṃ kutrāpyasamavāyikāraṇa-
<br/>tvābhāvenāsamavāyikāraṇabhinne jñāne samavetaṃ ca | kiṃ tu tajjñānatvaṃ guṇatvasya
<br/>sākṣādvyāpyaṃ na tu sattāyāḥ | samavāyikāraṇāsamavāyikāraṇabhinnasamaveteti
<br/>pāṭhe yatsamavāyikāraṇaṃ na bhavati nāpyasamavāyikāraṇaṃ bhavati tatsamavetetyartho
<br/>bodhyaḥ | dravyatvaṃ tu samavāyikāraṇabhinnasamavetaṃ kvāpi na bhavati | dravyamātrasya
<br/>niyamena samavāyikāraṇatvadarśanāt | īśvaropyasmadapekṣābuddhijanye jīveśvaragata-
<br/>dvitve samavāyikāraṇaṃ bhavatyeva | <b>karmatvaṃ nāmeti |</b> nityeṣu padārtheṣu yadasama-
<br/>vetatvaṃ samavāyasaṃbandhenāvidyamānatvaṃ tena sahitā yuktā | nityapadārtheṣvavidyamā-
<br/>neti yāvat | tādṛśī sattāyāḥ sākṣādvyāpyā ca yā jātistadeva karmatvamityarthaḥ |
<br/>dravyatvajātirnityeṣu paramāṇvākāśādiṣu samavetā | tathā guṇatvajātirapi
<br/>nityeṣu jalādiparamāṇuniṣṭheṣu rūpādiguṇeṣu paramātmaniṣṭhajñānādiguṇeṣu ca sama-
<br/>vetā | ato nityāsamavetā na bhavatīti tayorvyudāsaḥ | karma tu na kiṃcidapi
<br/>nityam | kiṃ tu sarvaṃ karmānityameva | tathā ca karmatvajātirnityāsamavetā bhavati |
<br/>nityasamavetatvarahiteti vā pāṭhaḥ | <b>sāmānyamiti |</b> pradhvaṃsasya vināśasya yaḥ
<br/>pratiyogī vināśī padārthastasya bhāvaḥ pradhvaṃsapratiyogitvaṃ vināśitvam | tena
<br/>rahitamavināśi | tathā anekeṣu samavetaṃ ca yattatsāmānyaṃ jātirityarthaḥ |
<pb n="217"/>
<br/><b>viśeṣa iti |</b> anyonyābhāvaḥ paramāṇvādīnāṃ mitho bhedastadvirodhinā sāmānyena
<br/>jātyā rahitaḥ samavāyasaṃbandhena vidyamānaśca yaḥ sa viśeṣaḥ | sāmānyarahita
<br/>ityuktyā sāmānyavatāṃ dravyaguṇakarmaṇāṃ vyāvṛttiḥ | samaveta ityuktyā samavā-
<br/>yasya vyāvṛttiḥ | samavāyasya samavāyāntarābhāvena tasya samavetatvābhāvāt |
<br/>anyonyābhāvavirodhītyanena sāmānyavyāvṛttiḥ | yadyapi sāmānyaṃ svataḥ sāmā-
<br/>nyarahitameva tathāpi na tasya sāmānyarāhityamanyonyābhāvavirodhitvena | kiṃ tva-
<br/>navasthādoṣeṇa | viśeṣeṣu tu yadi viśeṣatvarūpaṃ sāmānyaṃ svīkriyeta tarhi viśe-
<br/>ṣāṇāṃ viśeṣatvameva na syāditi rūpahānireva syāt | sarveṣāṃ sāmyāpātāt |
<br/>tataśca svāśrayeṣvanyonyābhāvapratītijanakatvaṃ teṣāṃ vyāhanyeta | atasteṣāṃ sāmā-
<br/>nyarāhityamanyonyābhāvavirodhitvenaiveti | <b>samavāyastviti |</b> yasya saṃbandhasya
<br/>samavāyo nāsti tādṛśo yaḥ saṃbandhaḥ sa samavāya ityarthaḥ | saṃyogasaṃbandhasya
<br/>pāribhāṣikaguṇatvena tasya saṃyogiṣu samavāyasaṃbandhena vidyamānatvāttadvyudāsaḥ |
</p>
<p><b>pṛthivītvaṃ nāmeti |</b> pākajaṃ yadrūpaṃ tatsamānādhikaraṇībhūtā dravyatvasya sākṣā-
<br/>dvyāpyā yā jātistadeva pṛthivītvamityarthaḥ | pākastejaḥsaṃyogaḥ | tena hi
<br/>pṛthivyāṃ rūpādiguṇānāṃ parāvṛttirdṛśyate | yathā tejaḥsaṃyogena pakva āmraphale
<br/>pītarūpādikam | naivaṃ jalādau | jalegnisaṃyogenoṣṇasparśabhānepi na tatratyasya
<br/>śītasparśasya parāvṛttiḥ | uṣṇatā tvaupādhikī jale praviṣṭānāmagnikaṇānāmeva |
<br/>uṣṇatāpratītikālepi jalaṃ vastutaḥ śītameva | tadānīṃ śītasparśo na bhāsata
<br/>ityanyat | jalatvādāvativyāptivāraṇāya pākajarūpasamānādhikaraṇetyuktiḥ |
<br/>atredaṃ bodhyam -- yasyā jāterlakṣaṇaṃ vidheyaṃ tadbhinnāḥ sarvā jātayo lakṣaṇaghaṭakaiḥ
<br/>padairvyāvartanīyāḥ | tāśca dvividhāḥ | lakṣyabhūtajātyā samānādhikaraṇāstadvyadhi-
<br/>karaṇāśca | ādyā api dvividhāḥ | lakṣyabhūtajātervyāpyāstadvyāpikāśca | tatra
<br/>pākajarūpasamānādhikaraṇetyanena pṛthivītvavyadhikaraṇānāṃ jalatvādīnāṃ vyāvṛttiḥ |
<br/>vyāpyānāṃ vyāpikānāṃ ca dvividhānāmapi samānādhikaraṇajātīnāṃ dravyatvasākṣā-
<br/>dvyāpyeti padena vyāvṛttiḥ | pṛthivītvavyāpakajāterdravyatvasya sattāyāśca dravyatvavyā-
<br/>pyatvābhāvāt | pṛthivītvavyāpyānāṃ ghaṭatvādijātīnāṃ dravyatvavyāpyatvepi
<pb n="218"/>
<br/>sākṣādvyāpyatvaṃ nāstīti | <b>aptvamiti |</b> aptvavyadhikaraṇānāṃ pṛthivītvā-
<br/>dīnāṃ jātīnāṃ saritsāgarasamavetatve satītyanena nirāsaḥ | tathāptvavyāpyānāṃ
<br/>sarittvasāgaratvasarastvādīnāṃ ca tenaiva nirāsaḥ | sarittvasya sāgarasamavetatvābhā-
<br/>vāt | sāgaratvasya ca saritsamavetatvābhāvāt | sarastvādīnāṃ tvanyatarasminnapi
<br/>na samavetatvam | aptvavyāpakasya dravyatvasya sattāyāśca jvalanāsamavetapadena
<br/>nirāsaḥ | <b>tejastvamiti |</b> cāmīkaraṃ suvarṇam | tacca tejoviśeṣa eva | pada-
<br/>kṛtyaṃ pūrvavadbodhyam | <b>tvagindriyeti |</b> tvagindriyasya vāyavīyatvāttatsamavetā
<br/>dravyatvasya sākṣādvyāpyā jātirvāyutvamityarthaḥ | <b>ākāśeti |</b> ākāśatvakāla-
<br/>tvadiktvāni na dravyatvāparajātayaḥ | teṣāmekaikavyaktivṛttitvena jātitvasyaivā-
<br/>bhāvāt | <b>saṃyogājanyeti |</b> saṃyogājanyo janyaśca yo viśeṣaguṇastatsamānā-
<br/>dhikaraṇasya viśeṣasya yadadhikaraṇaṃ tadevākāśam | viśeṣāṇāṃ nityadravyavṛttitvādā-
<br/>kāśe kaścana viśeṣostyeva | sa ca viśeṣaguṇena śabdena saha samānādhikaraṇaḥ |
<br/>śabdasyākāśavṛttitvāt | śabdaścānityatvājjanyaḥ | saṃyogājanyopi bhavati |
<br/>vibhāgajasya śabdajasya ca śabdasya sattvāt | atra viśeṣādhikaraṇamityuktyā
<br/>dvyaṇukatryaṇukādīnāmanityadravyāṇāṃ guṇakarmādīnāṃ ca nirāsaḥ | viśeṣāṇāṃ
<br/>nityadravyamātravṛttitvāt | pṛthivīparamāṇugatā rūpādayo viśeṣaguṇā janyā api
<br/>na saṃyogājanyāḥ | teṣāṃ pākajatvāt | pākastejaḥsaṃyogaḥ | jalatejovāyupara-
<br/>māṇugatā viśeṣaguṇāstu na janyāḥ | dikkālayormanasi ca na viśeṣaguṇaḥ kaścit |
<br/>paramātmaniṣṭhā buddhyādayo viśeṣaguṇā na janyāḥ | jīvātmaniṣṭhāstu buddhyādayo
<br/>janyā api na saṃyogājanyāḥ | teṣāṃ manaḥsaṃyogajanyatvāt | tadevamākāśamevai-
<br/>kamīdṛśaṃ pariśiṣyate | śabdaguṇakamākāśamityuktyaiva nirvāhe saṃyogājanyetyādyu-
<br/>ktirvaicitryaviśeṣasphoraṇārthā | viśeṣādhikaraṇatvena keṣāṃ mithaḥ sādharmyaṃ viśeṣaguṇa-
<br/>samānādhikaraṇaviśeṣādhikaraṇatvena ca keṣāṃ sādharmyamityādijñānaṃ hyanumāne
<pb n="219"/>
<br/>vyāptyudāharaṇapradarśanāyopayujyata iti | <b>vibhutve satīti |</b> digasamavetaṃ yatpa-
<br/>ratvasyāsamavāyikāraṇaṃ tadādhārabhūto yo vibhuḥ padārthaḥ sa kāla ityarthaḥ | paratvaṃ
<br/>dvividham -- samīpavastvapekṣayā dūravastuni vidyamānaṃ kaniṣṭhāpekṣayā jyeṣṭhe vidya-
<br/>mānaṃ ca | ādyasyāsamavāyikāraṇaṃ digvastunoḥ saṃyogaḥ | ayaṃ diksamavetaḥ |
<br/>saṃyogasya dviṣṭhatvāt | dvitīyasyāsamavāyikāraṇaṃ kālavastunoḥ saṃyogaḥ | ayaṃ
<br/>digasamavetaḥ kālasamavetaḥ | jyeṣṭhetivyāptivāraṇāya vibhutve satīti | saṃyogasya
<br/>dviṣṭhatvena kāle jyeṣṭhe ca sattvāt | ākāśātmanorativyāptivāraṇāya paratveti |
<br/>diśyativyāptivāraṇāya digasamaveteti | taccāsamavāyikāraṇasya viśeṣaṇam |
<br/><b>akālatva iti |</b> kālabhinnā viśeṣaguṇarahitā mahatī ca yā saiva digityarthaḥ |
<br/>kāletivyāptivāraṇāyākālatve satīti | ākāśātmanorativyāptivāraṇāyāvi-
<br/>śeṣaguṇeti | manasyativyāptivāraṇāya mahatīti | <b>ātmatvamanastve iti |</b>
<br/>lakṣaṇamityanukṛṣyate | tacca vacanavipariṇāmenātra dvivacanāntaṃ satsaṃbadhyate |
<br/><b>ātmatvaṃ nāmeti |</b> mūrtadravyeṣvasamavetā dravyatvavyāpyā yā jātistadevātma-
<br/>tvamityarthaḥ | pṛthivyaptejovāyumanāṃsi pañca mūrtadravyāṇi | teṣu pṛthivītvādirjā-
<br/>tirvartate | paraṃ tu sā mūrtasamaveteti tannirāsaḥ | ākāśakāladiśāṃ caikaikavyakti-
<br/>katvātteṣu jātireva nāsti | tathā cedṛśyātmatvajātireva | <b>manastvaṃ nāmeti |</b>
<br/>dravyasamavāyikāraṇatvena rahitā yeṇavasteṣu samavetā dravyatvavyāpyā yā jāti-
<br/>stadeva manastvatityarthaḥ | pṛthivyaptejovāyūnāṃ paramāṇavastattaddvyaṇukasamavāyikāra-
<br/>ṇabhūtā iti te dravyasamavāyikāraṇatvena rahitā na bhavanti | ātmānastu
<br/>vibhava eva nāṇavaḥ | manāṃsi tvaṇūnyeva |
</p>
<p><b>kaṇṭhoktā iti |</b> rūparasagandhasparśāḥ saṃkhyāḥ parimāṇāni pṛthaktvaṃ saṃyoga-
<br/>vibhāgau paratvāparatve buddhayaḥ sukhaduḥkhe icchādveṣau prayatnāśca guṇāḥ (ka. sū.
<br/>1 | 1 | 6) iti sūtre kaṇādenoktāḥ | tatraiva sūtrenuktasamuccayārthakena cakāreṇa
<pb n="220"/>
<br/>gṛhītā gurutvādayaḥ saptetyevaṃ caturviṃśatirguṇāḥ | adṛṣṭaśabdena dharmādharmayordvayorgraha-
<br/>ṇam | <b>rūpatvamiti |</b> nīle rūpaviśeṣe samavetā guṇatvasya sākṣādvyāpyā yā
<br/>jātistadeva rūpatvamityarthaḥ | rasatvādijātayastu na nīlasamavetāḥ | sattā tu na
<br/>guṇatvavyāpyā | nīlatvajātistu na guṇatvasya sākṣādvyāpyeti bhāvaḥ |
</p>
<p><b>bhramaṇeti |</b> taduktaṃ bhāṣāparicchede --
</p>
<p><lg><l>bhramaṇaṃ recanaṃ syandanordhvajvalanameva ca |</l>
<l>tiryaggamanamapyatra gamanādeva labhyate ||</l></lg> (bhāṣāpa. 7) iti |
<br/>utkṣepaṇādīnāmapi gamanentarbhāva iti tu na śaṅkyam | svatantrecchasya sūtrakārasya
<br/>paryanuyogānarhatvāt | <b>tatrotkṣepaṇatvamiti |</b> ūrdhvadeśasaṃyogasyāsamavāyi-
<br/>kāraṇaṃ yatkarmaviśeṣarūpaṃ tatsamavetā karmatvavyāpyā yā jātistadevotkṣepaṇatva-
<br/>mityarthaḥ | <b>evamiti |</b> adhodeśasaṃyogaheturapakṣepaṇam | vakratāsaṃpādakamākuñca-
<br/>nam | ṛjutāsaṃpādakaṃ prasāraṇam | anyatsarvaṃ gamanam |
</p>
<p><b>dravyaguṇeti |</b> dravyasamavetetyuktau dravyatvetivyāptiḥ | ato guṇapadam |
<br/>tāvanmātroktau guṇatvetivyāptiḥ | ato dravyapadam | sattā tu dravyavṛttirguṇa-
<br/>vṛttiśca bhavati | karmavṛttirapītyanyadetat | na tu lakṣaṇe karmapadasyopayogaḥ |
</p>
<p><b>dvitve ceti |</b> dvitvasaṃkhyāviṣaye pākajotpattiviṣaye vibhāgajavibhāgaviṣaye
<pb n="221"/>
<br/>ca yasya buddhirna cyavate taṃ vaiśeṣikaṃ viduḥ | uktasthalatraye vaiśeṣikāṇāṃ viśeṣo-
<br/>bhiniveśa ityarthaḥ | <b>ābhāṇakaḥ |</b> hmaṇa iti bhāṣāyāṃ prasiddha uktiviśeṣaḥ |
<br/>mīmāṃsakāstvitthamāhuḥ -- yadā ghaṭādidvayamekatra mithaḥ saṃnihitaṃ bhavati tadānī-
<br/>meva tatra dvitvasaṃkhyotpadyate | paścādindriyasaṃnikarṣānantaramayamekoyameka itya-
<br/>pekṣābuddhyā dvitvaṃ jñāyate | tathā cāpekṣābuddhirdvitvasya vyañjikā na tūtpādikā |
<br/>yadā tu ghaṭādidvayaṃ mitho viyuktaṃ bhavati tadā dvitvasya nāśaḥ | evameva tritvā-
<br/>diviṣayepi bodhyamiti | vaiśeṣikāstvajñātāyā dvitvādisaṃkhyāyā abhyupagamo
<br/>nirarthaka iti manvānā apekṣābuddhireva dvitvāderutpādiketi vadanti | tanmata
<br/>indriyārthasaṃnikarṣamārabhya saṃskāraparyantānāmaṣṭasu kṣaṇeṣu kramaśa utpattiṃ pradarśa-
<br/>yati -- <b>tatra prathamamiti |</b> prathame kṣaṇa indriyasya ghaṭadvayena saha saṃbandhaḥ |
<br/>dvitīya ekatvajātijñānam | tṛtīyeyamekoyameka ityapekṣābuddhiḥ | caturthe dvitva-
<br/>saṃkhyotpattiḥ | pañcame dvitvatvajātijñānam | ṣaṣṭhe dvitvasaṃkhyājñānam | saptama
<br/>imau dvau ghaṭāvityādidvitvasaṃkhyāviśiṣṭadravyajñānam | aṣṭame tādṛśajñānajanya
<br/>ātmani saṃskāra utpadyate | atra pūrvapūrvotpannasyottarottaraṃ prati kāraṇatvādīdṛśa-
<br/>kramasyāvaśyakatvamiti |
</p>
<p><b>apekṣābuddhiriti |</b> anuvidhīyamānamapekṣyamāṇam | vyaṅgyortho vyañja-
<br/>kamapekṣate | tathotpādyortha utpādakamapekṣate | prakṛte dvitvādisaṃkhyayāpekṣābuddhirape-
<br/>kṣyate | apekṣābuddheśca na dvitvādivyañjakatvam | apekṣābuddheḥ pūrvaṃ dvitvādisattve
<br/>pramāṇābhāvāt | meyasiddhermānādhīnatvāt | tathā ca yatra vyañjakatvābhāvasaha-
<br/>kṛtamapekṣyamāṇatvaṃ tatrotpādakatvaṃ yathā śabdenāpekṣyamāṇe kaṇṭhādisthāneṣu vāyu-
<pb n="222"/>
<br/>saṃyoge śabdotpādakatvamiti vyāptyā apekṣābuddherdvitvādyutpādakatvaṃ sidhyati |
<br/><b>dvitvādikamiti |</b> ekatvadvayaviṣayāyamekoyameka ityākārikā anityā ca
<br/>yāpekṣābuddhistadvyaṅgyaṃ dvitvādikaṃ na bhavati | dvitvasyānekāśritaguṇatvāt |
<br/>dvitvasaṃkhyā hi dvayoḥ paryāptā | evaṃ tritvasaṃkhyā triṣvityādi | yathā caitramaitrau
<br/>devadattātpṛthagbhūtāvityatrānekavṛttipṛthaktvaṃ devadattāccaitraḥ pṛthagdevadattānmaitraḥ pṛtha-
<br/>gityākārakanānaikapṛthaktvaviṣayakāpekṣābuddhivyaṅgyaṃ na bhavati tadvat | tathā ca
<br/>vyaṅgyatvāsiddhyā arthājjanyatvameva sidhyatīti bhāvaḥ |
</p>
<p><b>apekṣābuddhita iti |</b> indriyārthasaṃnikarṣotpattimārabhya saṃskārotpattiparyantaṃ
<br/>yeṣṭau kṣaṇāḥ prākpradarśitāsteṣu tṛtīyakṣaṇabhavā apekṣābuddhiścaturthe svottarakṣaṇe
<br/>dvitvasaṃkhyāmutpādayati dvitīyakṣaṇa utpannamekatvajātijñānaṃ vināśayati ca | evaṃ
<br/>pañcamakṣaṇabhavaṃ dvitvatvajātijñānaṃ ṣaṣṭhe svottarakṣaṇe dvitvasaṃkhyājñānamutpādayati
<br/>tṛtīyakṣaṇa utpannāmapekṣābuddhiṃ vināśayati ca | tathā saptame dvau ghaṭāvityākāra-
<br/>kadravyajñānakṣaṇe caturthakṣaṇa utpannāyā dvitvasaṃkhyāyā nāśaḥ | dvitvasaṃkhyākāra-
<br/>ṇībhūtāyā apekṣābuddhestatpūrvakṣaṇe vināśāt | tathā saptamakṣaṇabhavaṃ dvau ghaṭāviti
<br/>dravyajñānamaṣṭame svottarakṣaṇe jñātaryātmani saṃskāramutpādayati ṣaṣṭhakṣaṇa utpannaṃ
<br/>dvitvasaṃkhyājñānaṃ vināśayati ca | aṣṭamakṣaṇabhavaḥ saṃskāro navame svottarakṣaṇe
<br/>dvau ghaṭāviti dravyajñānaṃ vināśayatīti bhāvaḥ | <b>dvitvodayasamamiti |</b> caturthe
<br/>dvitvasaṃkhyotpattikṣaṇa ityarthaḥ | idaṃ pūrvānvayi | <b>sā ca |</b> apekṣābuddhiśca | naśyedi-
<br/>tyanukṛṣyate | <b>tajjātibuddhitaḥ |</b> dvitvatvajātijñānāt | <b>dvitvākhyaguṇadhī-
<pb n="223"/>
<br/>kāle |</b> ṣaṣṭhe dvitvasaṃkhyājñānakṣaṇe | idamapi pūrvānvayi | <b>dravyadhījanma-
<br/>kālataḥ |</b> sārvavibhaktikastasiḥ | saptame dvau ghaṭāviti dravyajñānakṣaṇa
<br/>ityarthaḥ | <b>guṇabuddhiriti |</b> saptamakṣaṇotpannena dvau ghaṭāviti dravyajñānenāṣṭame
<br/>saṃskārotpattikṣaṇe guṇasya dvitvasaṃkhyāyā buddhirnaśyedityarthaḥ |
</p>
<p><b>kṣaṇiketi |</b> kṣaṇiko yo vibhudravyasya viśeṣaguṇastasya bhāvastattvaṃ tasmāt |
<br/>yathā vibhorākāśasya kṣaṇiko viśeṣaguṇaḥ śabdaḥ | sa ca svadvitīyakṣaṇe svasa-
<br/>dṛśaṃ śabdāntaramutpādya tṛtīyakṣaṇe vinaśyati | tena prathamakṣaṇikaśabdena dvitī-
<br/>yakṣaṇa utpāditastatkāryabhūtaḥ śabda eva tasya vināśakaḥ | vibhudravyasya jīvā-
<br/>tmanaḥ kṣaṇikā jñānādayo viśeṣaguṇā apyevam | tathā ca jñānena svadvitīyakṣaṇa
<br/>utpāditaṃ jñānāntaraṃ saṃskāraśca svotpādakaṃ jñānaṃ vināśayatīti siddham |
<br/>apekṣābuddhināśāddvitvanāśa ityuktam | tatra viśeṣamāha -- <b>kvaciditi |</b> pratidvandvī
<br/>vināśakaḥ | ghaṭārambhako yo ghaṭāvayavānāṃ saṃyogastadvināśakasya vibhāgasya
<br/>kāraṇībhūtaṃ yatkarma tena karmaṇā caturthe kṣaṇe ghaṭanāśo bhavati | prathame tatkarma |
<br/>tena karmaṇā dvitīyevayavavibhāgaḥ | tena vibhāgena tṛtīyevayavasaṃyoganāśaḥ |
<br/>tena saṃyoganāśena caturthe ghaṭanāśa iti kramaḥ | pūrvaṃ dvitvotpattivicāre kṣaṇā-
<br/>ṣṭakamadhye dvitīyakṣaṇe yadekatvajātijñānamapekṣābuddhyutpādakamuktaṃ tadyadi kadāci-
<br/>ddhaṭavināśakālikoktakṣaṇacatuṣṭayamadhye prathame vibhāgajanakakarmakṣaṇe bhavettadā
<br/>dvitīye vibhāgakṣaṇepekṣābuddhyutpattiḥ | tṛtīye saṃyoganāśakṣaṇe dvitvotpattiḥ |
<br/>caturthe ghaṭanāśakṣaṇe dvitvatvajātijñānam | asminkṣaṇe ghaṭarūpāśrayanāśādeva
<br/>taduttarakṣaṇe ghaṭadvayagatadvitvanāśaḥ | ghaṭanāśottaraṃ tadguṇabhūtadvitvasyāvasthānāsaṃ-
<br/>bhavāt | na tvapekṣābuddhināśādatra dvitvanāśaḥ | dvitvanāśātpūrvamapekṣābuddhinā-
<footnote>10|111 -- sāmānyajñāna <roman>for</roman> sāmānya. <roman>D.</roman></footnote>
<pb n="224"/>
<br/>śābhāvāt | ekatvasāmānyacintaikatvajātijñānam | yadi tu kadācidekatvajā-
<br/>tijñānaṃ pūrvamabhūt taduttarakṣaṇe ca vibhāgajanakaṃ karma tadā tādṛśe prathame
<br/>vibhāgajanakakarmakṣaṇepekṣābuddhyutpattiḥ | dvitīye vibhāgakṣaṇe dvitvotpattiḥ |
<br/>tṛtīye saṃyoganāśakṣaṇe dvitvatvajātijñānam | caturthe ghaṭanāśakṣaṇepekṣābuddhi-
<br/>nāśaḥ | asminkṣaṇe ghaṭarūpāśrayanāśopekṣābuddhināśaścetyubhābhyāṃ kāraṇābhyāṃ
<br/>taduttarakṣaṇe dvitvanāśo bhavati |
</p>
<p><b>vināśakavināśeti |</b> apekṣābuddhernāśo hi dvitvasaṃkhyāyā vināśakaḥ |
<br/>tādṛśavināśapratiyogitvamapekṣābuddheriti lakṣaṇasaṃgatiḥ | atra vināśaketi
<br/>padānuktau sarvatra jīvabuddhāvativyāptiḥ | ayaṃ ghaṭa iti buddherapi tṛtīyakṣaṇe vi-
<br/>nāśena vināśapratiyogitvāt | vināśaketyuktau tu na doṣaḥ | tena ghaṭajñānanāśe-
<br/>nānyasya kasyacidvināśasyājananena tasya ghaṭajñānanāśasya vināśakatvābhāvāt |
<br/>etāvatā granthasaṃdarbheṇa dvitvamapekṣābuddhijanyamiti vaiśeṣikamataṃ pradarśitam |
<br/>yadyapi prāyo naiyāyikā apyetadanusaranti tathāpi na teṣāṃ viśeṣatastatrābhi-
<br/>niveśaḥ | vaiśeṣikāṇāṃ tu dvitvamapekṣābuddhivyaṅgyaṃ na tajjanyam -- iti kenāpyukte
<br/>sadyastatkhaṇḍanārthaṃ svapnādapyutthānaṃ syāditi | vibhāgajavibhāgaviṣayepyevameva |
</p>
<p>evaṃ dvitvaviṣaye vaiśeṣikamataṃ pradarśya pākajotpattiviṣaye tatpradarśayati --
<br/><b>atheti |</b> dravyeṣu tejaḥsaṃyogena kvacidrūparasādīnāṃ parāvṛttirdṛśyate | yathā
<br/>śyāmo ghaṭastejaḥsaṃyogena rakto bhavati | haridvarṇamāmrakadalyādiphalaṃ tejaḥsaṃyo-
<br/>gena pītaṃ bhavati | evaṃ pakvaṃ phalaṃ kvacinmadhuraṃ gandhāntareṇa yuktaṃ mṛdu ca bhavati |
<br/>tatra tejaḥsaṃyogena ghaṭādyavayavānāṃ kapālānāṃ viyogena vināśena vā ghaṭanāśaḥ |
<br/>kapālānāmapi tadavayavaviyogena vināśena vā nāśaḥ | evaṃ tryaṇukaparyantaṃ
<br/>nāśaḥ | dvyaṇukasya tu nāvayavanāśena nāśaḥ | tadavayavānāṃ paramāṇūnāṃ nitya-
<br/>tvāt | kiṃ tu paramāṇvormitho viyogena | tato viśakaliteṣu paramāṇuṣu pūrvarūpa-
<br/>rasādināśenyarūparasādyutpattau ca satyāṃ punasteṣāṃ paramāṇūnāṃ dvyaṇukatryaṇukādi-
<br/>krameṇa navo ghaṭādirjāyate | eṣā pīlupākaprakriyā vaiśeṣikāṇām | pīluḥ para-
<br/>māṇuḥ | tatraiva taiḥ pākajanyaguṇaparāvṛtteraṅgīkārāt | vaiśeṣikāṇāṃ hyayamāśayo
<br/>muktāvalyāmuktaḥ | avayavināvaṣṭabdheṣvavayaveṣu pāko na saṃbhavati | paraṃ tu vahni-
<pb n="225"/>
<br/>saṃyogenāvayaviṣu vinaṣṭeṣu svatantreṣu paramāṇuṣu pākaḥ | punaśca pakvaparamāṇusaṃyo-
<br/>gāddvyaṇukādikrameṇa mahāvayaviparyantamutpattiḥ | tejasāmatiśayitavegavaśātpūrva-
<br/>vyūhanāśo jhaṭiti vyūhāntarotpattiśceti | sūkṣmatarakālasyānākalanācca pūrvagha-
<br/>ṭanāśādikaṃ nālakṣyata iti tadabhiprāyaḥ | piṭharapākaprakriyā tu naiyāyikānām |
<br/>piṭharaḥ piṇḍo ghaṭādiravayavī | tasya tejaḥsaṃyogepi na vināśaḥ | kiṃ tvavayavaiḥ
<br/>sahāvayavini viśiṣṭe ghaṭādāvekadaiva pūrvarūpādīnāṃ nāśo rūpāntarādyutpattiśca
<br/>bhavatīti tadāśayaḥ | tatra vaiśeṣikamatānusāreṇa kṣaṇaprakriyeyamucyate | <b>noda-
<br/>nādīti |</b> nodanaṃ saṃyogaviśeṣaḥ | sa cātra tejaḥsaṃyogaḥ | tatastena dravyārambha-
<br/>kasaṃyogapratidvandvibhūtavibhāgajanakaṃ karmotpadyate | tena karmaṇā paramāṇudvayavi-
<br/>bhāgo jāyate | tato dvyaṇukārambhakasaṃyoganāśaḥ | tato dvyaṇukanāśaḥ | tādṛśa-
<br/>dvyaṇukanāśakṣaṇamārabhya navame kṣaṇenyaddvyaṇukaṃ rūpāntareṇa yuktaṃ saṃpadyate | <b>naṣṭe
<br/>dvyaṇuka iti |</b> dvyaṇukanāśātpūrvaṃ tu paramāṇvordvyaṇukenāvaṣṭabdhatvānna kārtsnyena
<br/>śyāmādīnāṃ nivṛttiḥ saṃbhavatīti bhāvaḥ | <b>nivṛtteṣviti |</b> pūrvarūpadhvaṃsasya
<br/>rūpāntare hetutvena śyāmādināśottarameva raktādyutpattirna tu tataḥ prāk | rūpavi-
<br/>nāśakasyāgnisaṃyogasya rūpotpādakatvāsaṃbhavādanyasmādityuktam | <b>utpanne-
<br/>ṣviti |</b> raktādyutpatteḥ pūrvaṃ tu na dravyārambhānuguṇā kriyā | nirguṇe dravye tasyā
<br/>asaṃbhavāt | adṛṣṭaṃ dharmādharmau | tadāśrayo ya ātmā tatsaṃyogātparamāṇuṣu dvyaṇuka-
<br/>dravyārambhakaṃ karmotpadyate | padārthamātraṃ pratyadṛṣṭasya sādhāraṇakāraṇatvāt | adṛ-
<br/>ṣṭāśrayāṇāṃ jīvānāṃ vibhutvena sarvatra kāryadeśe adṛṣṭasya saṃnihitatvāditi bhāvaḥ |
<br/><b>kāraṇaguṇādibhya iti |</b> yathā tanturūpātpaṭarūpotpattistadvat | <b>daśakṣaṇā-
<br/>dīti |</b> idaṃ prakārāntaraṃ vibhāgajavibhāgāṅgīkāreṇa | taccānupadameva vakṣyate |
</p>
<pb n="226"/>
<p><b>kāryavyāpta iti |</b> dvyaṇukāvaṣṭabdhe paramāṇāvutpannaṃ yatkarma dvyaṇukārambhaka-
<br/>saṃyogapratidvandvibhūtaṃ paramāṇvantarādvibhāgaṃ janayati tatkarma dvyaṇukānārambhakā-
<br/>kāśapradeśasaṃyogapratidvandvibhūtaṃ vibhāgaṃ na janayet | ekasminkarmaṇyārambhakasaṃ-
<br/>yogapratidvandvivibhāgajanakatvasyānārambhakasaṃyogapratidvandvivibhāgajanakatvasya ca
<br/>virodhāt | anyathā vikasatkamalakuṅmalabhaṅgaprasaṅgaḥ | tatra hi vikāsakāle
<br/>kamalānārambhakākāśapradeśasaṃyogapratidvandvivibhāgajanakaṃ karmotpadyate | tadyadi
<br/>kamalārambhakasaṃyogapratidvandvivibhāgaṃ janayettadā kamalavināśaḥ syāt | tathā ca
<br/>yathā yatra dhūmastatrāgnirastyeveti dhūmasya dhūmadhvajenāgninā na kvāpi vyabhicāro
<br/>dṛśyate tathā yatra karmaṇyanārambhakākāśapradeśasaṃyogavirodhyākāśapradeśavibhā-
<br/>gājanakatvaṃ tatra karmaṇi dravyārambhakāvayavāntarasaṃyogavirodhivibhāgajanakatva-
<br/>mastyeva na kvāpi vyabhicāraḥ | samaniyatatvaṃ cānayoḥ | yatra karmaṇi dravyāra-
<br/>mbhakāvayavāntarasaṃyogavirodhivibhāgajanakatvaṃ tatra karmaṇyanārambhakākāśapra-
<br/>deśasaṃyogavirodhyākāśapradeśavibhāgājanakatvamityapi niyamasaṃbhavāt | tasmā-
<br/>tparamāṇugataṃ karma nānārambhakasaṃyogavirodhyākāśapradeśavibhāgaṃ janayati | kiṃ
<br/>tu tādṛśakarmajanyo yo vibhāgaḥ sa karmavatyeva tatrākāśapradeśavibhāgaṃ janayati |
<br/>ayaṃ ca vibhāgajanako vibhāgo na svāvyavahitottarakṣaṇa ākāśapradeśavibhāgaṃ
<br/>janayati | sahāyābhāvāt | asahāyasyaiva tasya vibhāgajanakatvaṃ tu na svīkri-
<br/>yate | karmalakṣaṇasya vibhāgetivyāptyāpatteḥ | kaṇādasūtre (1 | 1 | 17) hi
<br/>saṃyogavibhāgayoryadasahāyaṃ kāraṇaṃ tatkarmeti karmalakṣaṇamuktam | asahāyatvaṃ ca
<br/>tatra svottarotpannabhāvāntarānapekṣatvam | nanu tarhi kimatra vibhāgasya vibhāgo-
<br/>tpādane sahāyamiti cet -- ucyate | prathame kṣaṇegnisaṃyogātparamāṇau karma |
<footnote>10|129 -- kartṛtvasya <roman>for</roman> akartṛtvasya <roman>C.</roman></footnote>
<footnote>10|131 -- avayavi <roman>for</roman> avayava <roman>C.</roman></footnote>
<pb n="227"/>
<br/>dvitīye paramāṇvantareṇa vibhāgaḥ | tṛtīya ārambhakasaṃyoganāśaḥ | caturthe dvyaṇu-
<br/>kanāśa iti dvyaṇukanāśaparyantaṃ kramaḥ | tatra yadi dvitīyakṣaṇotpanno vibhāgastṛ-
<br/>tīyasyārambhakasaṃyoganāśakṣaṇasya sahāyenākāśapradeśavibhāgaṃ janayettadā sa
<br/>vibhāgajo vibhāgaścaturthe dvyaṇukanāśakṣaṇa utpadyeta | yadi caturthasya dvyaṇukanā-
<br/>śakṣaṇasya sahāyena janayettadā dvyaṇukanāśottarakṣaṇe dvyaṇukaśyāmarūpanāśasamaya
<br/>utpadyeteti pakṣadvayam | atrārambhakasaṃyoganāśaviśiṣṭo dvyaṇukanāśaviśiṣṭo vā
<br/>kṣaṇastena tena viśiṣṭenaiva rūpeṇa vibhāgasya sāhāyyaṃ karotītyeke | apare tu
<br/>viśiṣṭopyayaṃ kṣaṇaḥ svīyena svatantreṇa kevalenaiva rūpeṇa sāhāyyaṃ karotītyāhuḥ |
<br/>evaṃ viśiṣṭaḥ kevalo vārambhakasaṃyoganāśakṣaṇaḥ sahāya ityādye pakṣe pūrvaṃ ye
<br/>dvyaṇukanāśamārabhya rūpāntarayuktadvyaṇukotpattiparyantaṃ nava kṣaṇāḥ pradarśitāste
<br/>daśa kṣaṇāḥ svīkāryā bhavanti | tṛtīyacaturthakṣaṇayormadhyedhikasyaikasya kṣaṇasyā-
<br/>vaśyaṃ svīkāryatvāt | evaṃ viśiṣṭaḥ kevalo vā dvyaṇukanāśakṣaṇaḥ sahāya iti
<br/>dvitīye pakṣe caikādaśa kṣaṇāḥ svīkāryā bhavanti | tayoreva kṣaṇayormadhyedhikasya
<br/>kṣaṇadvayasyāvaśyaṃ svīkāryatvāt | tathā hi-prāguktānāṃ navakṣaṇānāṃ madhye caturthakṣaṇe
<br/>punardravyārambhakaṃ karmotpadyata ityuktam | tadutpattiśca vibhāgajanakakarmanāśāna-
<br/>ntarameva vaktuṃ śakyate | vibhāgajanakakarmasattve tadvirodhenārambhakakarmotpattyasaṃ-
<br/>bhavāt | ādye pakṣe vibhāgajavibhāgaḥ prathame dvyaṇukanāśakṣaṇe jātaḥ | tataḥ
<br/>pūrvasaṃyoganāśo dvitīye śyāmarūpanāśakṣaṇe jātaḥ | uttarasaṃyogotpattistṛtīye
<br/>raktotpattikṣaṇe jātā | uttaradeśasaṃyogotpattiparyantaṃ ca vibhāgajanakaṃ karmāvaśya-
<br/>mabhyupeyam | karmarahite vastunyuttaradeśasaṃyogajananāsaṃbhavāt | tataśca vibhāga-
<br/>janakakarmanāśaścaturthe kṣaṇa ārambhakaṃ karma tu pañcame kṣaṇa ityāstheyam | dvitīye
<br/>pakṣe tu vibhāgajavibhāga eva dvitīye śyāmarūpanāśakṣaṇe jātaḥ | tatastṛtīye
<br/>raktotpattikṣaṇe pūrvasaṃyoganāśaḥ | caturtha uttarasaṃyogotpattiḥ | pañcame vibhāga-
<br/>janakakarmanāśaḥ | tataḥ ṣaṣṭhe kṣaṇa ārambhakakarmotpattirāstheyā bhavati | evaṃ
<br/>vibhāgajavibhāgasvīkāre kāryakāraṇabhūtayostayorvibhāgayorvidyamānamapi paurvā-
<br/>paryaṃ sūkṣmakālasyānākalanāllokairnālakṣyata iti bodhyam | <b>avayavamape-
<pb n="228"/>
<br/>kṣyeti |</b> svottaravartinaṃ kālasyāvayavakṣaṇaviśeṣamapekṣyetyarthaḥ | anupadamevopa-
<br/>pāditametat | <b>dvitīyastviti |</b> kāraṇākāraṇavibhāgajo vibhāga ityarthaḥ |
<br/>pūrvastu dvayorapi paramāṇvordvyaṇukakāraṇatvātkāraṇamātravibhāgājjāta iti bhāvaḥ |
<br/><b>ākāśādīti |</b> ādipadena hastasaṃyuktā ghaṭapaṭatarvādayo gṛhyante | hasto
<br/>hi śarīrasyāvayavatvāccharīraṃ prati kāraṇam | ākāśādikaṃ ca na śarīraṃ prati
<br/>kāraṇam | tayośca kāraṇākāraṇayorye vibhāgāste śarīrasyākāśādikādvibhāgāñja-
<br/>nayanti | te ca karmānurūpā eva jāyante | hasto hyuttarataścalitaśceddakṣiṇākāśapradeśā-
<br/>deva hastākāśavibhāgo jāyate | tasmācca jāyamānaḥ śarīrasyākāśapradeśādvi-
<br/>bhāgopi tathaiva | <b>na cāsāviti |</b> asau śarīrākāśavibhāgo hastākāśavi-
<br/>bhāgajanya eva na tu śarīragatakarmajanyaḥ | hastamātrasya calane tasyaiva sakriya-
<br/>tvam | śarīraṃ tu tadā niṣkriyameva | avayavikriyāyāḥ sakalāvayavakriyāniya-
<br/>tatvāt | <b>nāpīti |</b> hastacalanakriyayā yathā hastākāśavibhāgo jāyate tathā
<br/>tayaiva śarīrākāśavibhāgopi jāyata ityapi na vaktuṃ śakyam | kriyā hi svāśraya
<br/>eva svakāryaṃ janayennānyatra | anyathātiprasaṅgāt | tathā ca karma hastaniṣṭhaṃ vibhā-
<br/>gaśca śarīraniṣṭha iti vyadhikaraṇatvāddhastaniṣṭhakarmaṇaḥ śarīrākāśavibhāgakartṛtvaṃ
<br/>nopapadyate |
</p>
<p><b>yadavādīti |</b> pūrvaṃ ṣaḍeveti niyamavyavacchedyakathanaprasaṅge (da. 10 paṃ. 45)
<br/>iti bhāvaḥ | <b>dravyaṃ tama iti |</b> svābhāvikanīlarūpaviśiṣṭaṃ dravyaṃ tamaḥ kajjalā-
<br/>divadityarthaḥ | <b>āropitamiti |</b> vastuto dravyameva tamaḥ | tatra nīlarūpaṃ tu na
<pb n="229"/>
<br/>vāstavikaṃ kiṃ tu jala ivāropitamityarthaḥ | <b>pṛthivyādyanyatamamanyadveti |</b>
<br/>pṛthivyādinavadravyāntargatamatha vā daśamamiti vikalpaḥ | <b>yatreti |</b> pṛthivyāmandha-
<br/>kārasyāntarbhāve pṛthivyā iva tasya rūpādicaturdaśaguṇakatvaṃ svīkāryaṃ syāt | iṣṭā-
<br/>pattistvanupalabdhiparāhatā | na hi pṛthivyāmivāndhakāre śuklādīni nānāvidhāni
<br/>rūpāṇi rasagandhādayo guṇāśca kvāpyupalabhyante | evaṃ jalāntarbhāve śītasparśara-
<br/>sadravatvādyupalambhaḥ syāt | tejasyantarbhāva uṣṇasparśādyupalambhaḥ syādityādyūhyam |
<br/>pṛthivyādīnāṃ navānāṃ dravyāṇāṃ guṇāśca bhāṣāparicchede pradarśitāḥ | yathā --
</p>
<p><lg><l>sparśādayoṣṭau vegākhyaḥ saṃskāro maruto guṇāḥ |</l>
<l>sparśādyaṣṭau rūpavegau dravatvaṃ tejaso guṇāḥ ||</l></lg>
</p>
<p><lg><l>sparśādayoṣṭau vegaśca gurutvaṃ ca dravatvakam |</l>
<l>rūpaṃ rasastathā sneho vāriṇyete caturdaśa ||</l></lg>
</p>
<p><lg><l>snehahīnā gandhayutāḥ kṣitāvete caturdaśa |</l>
<l>buddhyādiṣaṭkaṃ saṃkhyādipañcakaṃ bhāvanā tathā ||</l></lg>
</p>
<p><lg><l>dharmādharmau guṇā eta ātmanaḥ syuścaturdaśa |</l>
<l>saṃkhyādipañcakaṃ kāladiśoḥ śabdaśca te ca khe ||</l></lg>
</p>
<p><lg><l>saṃkhyādayaḥ pañca buddhiricchā yatnopi ceśvare |</l>
<l>parāparatve saṃkhyādyāḥ pañca vegaśca mānase ||</l></lg> (bhā. pa. 30 -- 34) iti |
<br/>sparśādayoṣṭau sparśaḥ saṃkhyā parimāṇaṃ pṛthaktvaṃ saṃyogo vibhāgaḥ paratvamaparatvaṃ
<br/>ceti | buddhyādiṣaṭkaṃ buddhiḥ sukhaṃ duḥkhamicchā dveṣaḥ prayatnaśceti | saṃkhyādipañcakaṃ
<br/>sparśādyaṣṭakāntargatam | ātmano jīvātmanaḥ | te saṃkhyādayaḥ pañca | <b>na dvitīya
<br/>iti |</b> pṛthivyādinavadravyabahirbhūtaṃ daśamaṃ dravyaṃ tama iti na yuktamityarthaḥ |
<br/><b>nirguṇasyeti |</b> guṇavaddravyamiti hi dravyalakṣaṇam | tathā ca yatra rūpādyanyata-
<br/>masya kasyāpi guṇasyābhāvena sāmānyato dravyatvameva nāsti tatra daśamadravyatvaṃ
<pb n="230"/>
<br/>sutarāṃ na saṃbhavatīti bhāvaḥ | <b>gandhādivyāptasyeti |</b> yatra nīlarūpaṃ tatra gandha-
<br/>rasādayo guṇā yathā priyaṅgukalikādāviti hi vyāptiḥ | tathā ca vyāpakasyā-
<br/>bhāve vyāpyasyābhāva iti niyamādandhakāre gandharasādīnāmanupalabdhyā nīlarū-
<br/>pābhāvo niścīyata iti bhāvaḥ | <b>vṛddhavīvadhayeti |</b> vṛddhānāṃ bhāṭṭādīnāṃ
<br/>vīvadhā doṣaparyālocanā | <b>ata eveti |</b> andhakārasya dravyatvābhāvādeva
<br/>āropitanīlarūpayuktaṃ dravyaṃ tamaḥ -- iti śrīdharācāryamatamapi na saṃbhavatīti
<br/>bhāvaḥ | <b>adhiṣṭhāneti |</b> śaṅkhe dṛṣṭa eva tatra pittādidoṣajanyaḥ pītatvāropo
<br/>bhavati nānyathā | <b>bāhyeti |</b> sahakāriṇā bāhyālokena yuktameva cakṣū rūpārope
<br/>samarthaṃ bhavati | <b>na cāyamiti |</b> na hīdaṃ tama iti jñānaṃ cakṣurindriyājanyaṃ
<br/>bhavati | yena tadgatarūpāropepi cakṣurindriyasya kāraṇatvābhāvena sahakārirāhi-
<br/>tyavicāro nirarthakaḥ syāt | kiṃ tvandhakārajñānaṃ cakṣurindriyajanyameva | andha-
<br/>kārajñāne dṛśyamānāyāścakṣurindriyāpekṣāyā anyathopapattyabhāvāt | <b>ata
<br/>eveti |</b> andhakārasya cākṣuṣapratyayavedyatvādeva ālokajñānābhāva evāndha-
<br/>kāra -- iti prābhākaraikadeśimataṃ na saṃbhavati | ālokajñānābhāvasya mānasapra-
<br/>tyayavedyatvena cākṣuṣapratyayavedyatvābhāvāt | yasyābhāvaḥ sa padārthastasyā-
<br/>bhāvasya pratiyogī | sa yenendriyeṇa gṛhyate tenaivendriyeṇa tadabhāvo gṛhyata iti
<br/>niyamāt | <b>na ca vidhīti |</b> andhakāro hi nābhāva iva nañā bodhyate | tathā
<br/>cāstīti vidhipratyayavedya eva sa iti tasya nābhāvasvarūpatvaṃ yuktam | tathā ca
<br/>prayogaḥ -- vimatondhakāro bhāvo bhavitumarhati nañānullikhitadhīviṣayatvāddhaṭā-
<br/>divadityāśayaḥ | <b>pralayeti |</b> pralayaḥ sṛṣṭyabhāvaḥ | vināśo dhvaṃsaḥ | avasānaṃ
<br/>samāptirvarṇādyabhāvaḥ | abhāvarūpā apyete pralayostītyevaṃ vidhipratyayavedyā
<br/>dṛśyante | tathā ca nañānullikhitadhīviṣayatvaṃ na bhāvatvavyāptaṃ bhavatītyuktamanu-
<pb n="231"/>
<br/>mānaṃ duruktameva bhavati | <b>na cābhāva iti |</b> bhāvasya nīlapuṣpāderyo dharmo
<br/>nīlarūpaṃ tasyālokābhāvarūpendhakāra āropo na vaktuṃ śakyata iti śaṅkakāśayaḥ |
<br/><b>duḥkhābhāva iti |</b> bhārapīḍitasya bhārāpagame sukhī saṃvṛttoham -- iti pratyayo
<br/>bhavati | <b>saṃyogābhāva iti |</b> saṃyogābhāva eva vibhāga iti keṣāṃcinmatam |
<br/>tadanusāreṇedam | kaṇādena tvetanmataṃ nādriyata ityanyat | <b>na cālokābhāva-
<br/>syeti |</b> yathā rūpavato ghaṭasyābhāva ālokasahakṛtena cakṣuṣā jñāyate tathā
<br/>rūpavata ālokasyābhāvopyālokasahakṛtenaiva cakṣuṣā jñāyeta | na tu tathāndha-
<br/>kāro jñāyate | ato nāyamālokābhāvarūpa ityāśayaḥ | <b>aparatheti |</b> nivṛttaḥ
<br/>kolāhala ityevaṃ śabdanāśasya yatpratyakṣaṃ bhavati tanna syāt | tadāśrayasyākāśasya
<br/>pratyakṣaviṣayatvābhāvāt | tathā cāndhakārasyālokābhāvarūpatve siddhe dravyaṃ tama
<br/>ityādyuktirbhāṭṭādīnāmaprāmāṇikīti siddham | <b>dravyaguṇeti |</b> niṣpattirutpattiḥ |
<br/>vaidharmyaṃ vailakṣaṇyam | tamasa utpattivināśāvupalabhyete | atastasyānityatvānna
<br/>sāmānyaviśeṣasamavāyeṣvantarbhāvaḥ | teṣāṃ nityatvāt | nāpyutpattimatsu dravya-
<br/>guṇakarmasvantarbhāvaḥ | yatastamasa utpattirdravyādyutpattyapekṣayā vilakṣaṇā dṛśyate |
<br/>janyadravyaṃ hyavayavārabdhaṃ bhavati | tamastu na tathā | ālokāpasaraṇe sahasaivānu-
<br/>bhūyamānatvāt | guṇakarmaṇostu dravyāśrayeṇotpattirdṛśyate | na tathā tamasa iti
<br/>sūtratātparyam |
</p>
<pb n="232"/>
<p><b>sa ceti |</b> samavāyasaṃbandharahitatve sati samavāyabhinno yaḥ padārthaḥ so-
<br/>'bhāva ityarthaḥ | satyantena dravyaguṇakarmasāmānyaviśeṣāṇāṃ vyāvṛttiḥ | teṣāṃ
<br/>samavāyasaṃbandhavattvāt | tatra dravyāṇāṃ tattadāśritairguṇādibhiḥ saha samavāyaḥ saṃba-
<br/>ndhaḥ | anityadravyāṇāṃ cāśrayabhūtairavayavaiḥ sahāpi samavāyaḥ | guṇakarmaṇostvāśraya-
<br/>bhūtena dravyeṇāśritena sāmānyena ca saha samavāyaḥ | sāmānyasya tvāśrayabhūtairdra-
<br/>vyaguṇakarmabhiḥ saha samavāyaḥ | viśeṣāṇāṃ cāśrayabhūtairnityadravyaiḥ saheti |
<br/>samavāyasya samavāyastvanavasthābhiyā nādriyata iti samavāyasya samavāyasaṃ-
<br/>bandharahitatvena tatrābhāvalakṣaṇasyātivyāptiḥ syāttannirāsāya samavāyabhinna
<br/>ityuktam | <b>saṃsargābhāveti |</b> saṃsargaḥ saṃbandhaḥ | tatpratiyogiko niṣedhaḥ
<br/>saṃsargābhāvaḥ | yathā ghaṭotpatteḥ pūrvamiha ghaṭo nāstīti prāgabhāvo vyapadiśyate |
<br/>tatra mṛtpiṇḍe ghaṭasaṃbandho niṣidhyate | tathā ghaṭanāśottaramiha ghaṭo nāstīti
<br/>pradhvaṃsābhāvo vyapadiśyate | tatra śakaleṣu ghaṭasaṃbandho niṣidhyate | tathā bhūtale
<br/>ghaṭo nāstītyatyantābhāvepi bhūtale ghaṭasaṃbandho niṣidhyate | saṃsargābhāveṣu prāga-
<br/>bhāvaḥ pradhvaṃsābhāvaścānityaḥ | prāgabhāvasyotpattirāhityepi vināśasattvāt |
<br/>pradhvaṃsābhāvasya vināśarāhityepyutpattisattvāt | atyantābhāvastu nityaḥ | tathā-
<br/>nyonyābhāvopi nitya eva | <b>anāditama iti |</b> atiśayenānādiranāditamaḥ |
<br/>kvacijjīrṇadevālayādau sāditvepyutpattikālājñānamātreṇānāditvaṃ vyapadiśyate |
<br/>na tathāsya | prāgabhāvotpattikālasya brahmaṇāpyajñānāt | atrānityonāditamo'-
<br/>bhāvaḥ prāgabhāvaḥ -- ityevamabhāvapadaṃ noktam | anāderbhāvasyānityatvābhāvena
<br/>bhāveṣvativyāptyabhāvāt | evaṃ pradhvaṃsalakṣaṇepyutpattimānavināśyabhāva itya-
<br/>bhāvapadaṃ noktam | avināśino bhāvasyotpattyabhāvena bhāveṣvativyāptyabhāvāt |
<br/><b>pratiyogyāśraya iti |</b> prāgabhāvapradhvaṃsayorāśrayaśca na kadāpi pratiyogī
<br/>bhavati | pratiyoginā saha tayoryaugapadyābhāvāt | ghaṭotpatteḥ pūrvaṃ ghaṭanāśottaraṃ
<br/>ca ghaṭasyāsattvāt | anyonyābhāvasyāpyāśrayaḥ pratiyogī na bhavati | ghaṭe
<br/>ghaṭabhedasyāsattvāt | atyantābhāvasya tu pratiyogyapyāśrayo bhavati | bhūtala iva
<br/>ghaṭepi ghaṭābhāvasya vaktuṃ śakyatvāt | svasminsvasyābhāvāt | ayaṃ cātyantābhā-
<br/>vānyonyābhāvayoraparo viśeṣaḥ | atyantābhāvo hi pratiyogisāmānādhikaraṇyena
<pb n="233"/>
<br/>na kadāpi pratīyate | bhūtale ghaṭasattve tadānīṃ tatra vidyamānasyāpi ghaṭātyantā-
<br/>bhāvasyāpratīteḥ | anyonyābhāvastu pratiyogisāmānādhikaraṇyenāpi pratīyate |
<br/>ghaṭavatyapi bhūtale ghaṭabhedapratīterdarśanāt | atra pratiyogyāśraya ityetāvanmātroktau
<br/>ākāśavattadāśrayaḥ sūryaprakāśo vyāpakaḥ -- ityatra sādṛśyānuyoginaḥ prakāśasya
<br/>sādṛśyapratiyogibhūtākāśāśritatvena tatrātivyāptiḥ syāt | ato'bhāvapada-
<br/>mupāttam | <b>anavadhiḥ |</b> kālakṛtāvadhirahitaḥ | nitya iti yāvat | nityeṣu
<br/>paramāṇvākāśādiṣu bhāveṣvativyāptivāraṇāyābhāvapadamupāttam | <b>tādā-
<br/>tmyeti |</b> tādātmyaṃ tatsvarūpatvam | <b>na cāsyeti |</b> dravyādīnāṃ ṣaṇṇāṃ padā-
<br/>rthānāṃ tattvajñānānmokṣa iti teṣāṃ vivecanaṃ puruṣārthopayuktaṃ bhavati | na tu tathā-
<br/>syābhāvasyeti śaṅkakāśayaḥ | abhāvajñānaṃ puruṣārthopayogi na bhavatīti manyase
<br/>cedastu nāma | na kācitkṣatiḥ | yatoyamabhāvaḥ svayameva paramapuruṣārthasvarūpa
<br/>ityāśayena samādhatte -- <b>duḥkhātyantocchedeti |</b> duḥkhātyantoccheda eva mokṣa
<br/>iti siddhāntāditi bhāvaḥ ||
</p>
<p>iti śrīsarvadarśanasaṃgrahavyākhyāyāṃ darśanāṅkurābhidhāyāmaulūkyadarśanaṃ samāptam ||
</p>
<pb n="234"/>
<p><b>athākṣapādeti |</b> asmindarśane gautamena pañcādhyāyātmakaṃ sūtraṃ praṇītam |
<br/>gautamo hi svamatadūṣakasya vyāsasya mukhadarśanaṃ cakṣuṣā na kartavyamiti pratijñāya
<br/>paścādvyāsena prasāditaḥ pāde netraṃ prakāśya taṃ dṛṣṭavān | tataḥprabhṛtyasyākṣapā-
<br/>danāmnā prasiddhirabhūt | tatastatpraṇītamidaṃ nyāyaśāstramakṣapādadarśanamityucyate |
</p>
<p><b>tattvajñānāditi |</b> vaiśeṣikadarśanena samānaṃ tantraṃ nyāyaśāstram | tatrāpi
<br/>tattvajñānānmokṣo bhavatīti pratipāditamityarthaḥ | <b>pramāṇeti |</b> pramāṇaprameyasaṃ-
<br/>śayaprayojanadṛṣṭāntasiddhāntāvayavatarkanirṇayavādajalpavitaṇḍāhetvābhāsacchalajā-
<br/>tinigrahasthānānāṃ tattvajñānānniḥśreyasādhigamaḥ (gau. sū. 1 | 1 | 1) iti
<br/>prathamaṃ sūtram | tatra ca ṣoḍaśapadārthā nirdiṣṭāḥ | <b>saṃśayaparīkṣaṇamiti |</b>
<br/>saṃśayasya kiṃ kāraṇaṃ kiṃ ca tasya svarūpamityevaṃ vicāra ityarthaḥ | <b>tṛtīyasyeti |</b>
<br/>adhyāyadvaye pramāṇasaṃbandhena vicāraṃ kṛtvā tṛtīye prameyavicāra ārabhyate |
<br/>prameyaṃ ca dvādaśavidham | tathā ca sūtram -- ātmaśarīrendriyārthabuddhimanaḥpravṛtti-
<br/>doṣapretyabhāvaphaladuḥkhāpavargāstu prameyam (gau. sū. 1 | 1 | 9) iti | krameṇa
<br/>caitatprameyajātaṃ tṛtīyasyāhnikadvayena caturthasya prathamāhnikena cetyevamāhnikatrayeṇa
<br/>parīkṣitam | <b>avayavyādīti |</b> paṭādiravayavī svāvayavebhyastantubhyaḥ sakāśā-
<pb n="235"/>
<br/>dbhinna ityevaṃ nirūpaṇam | ādipadena paramāṇūnāṃ niravayavatvasādhanaṃ gṛhyate |
</p>
<p><b>sādhanāśrayeti |</b> yathārthānubhavaḥ pramā | tasyāḥ sādhanaṃ karaṇam | āśraya
<br/>ātmā | tadubhayāpekṣayā bhinnaṃ yanna bhavati tathābhūtaṃ sadyatpramayā nityasaṃbaddhaṃ
<br/>tatpramāṇamityarthaḥ | tatra pramāyāḥ karaṇaṃ pramayā nityasaṃbaddhameva | karaṇasya phala-
<br/>vattvaniyamāt | tacca pramāṇamiti sarvasaṃmatam | āśrayastu parameśvaraḥ pramayā
<br/>nityasaṃbaddhaḥ | jīvastu na sarvastathāvidhaḥ | asmādṛśānāṃ bhramasaṃbhavāt |
<br/>tadvyāvṛttaye pramāvyāptamiti | evaṃ cāptatamaḥ parameśvaraḥ pramāṇamityuktaṃ
<br/>bhavati | tadāha -- <b>evaṃ ceti |</b> ekamātrābhyupagamaḥ pratitantrasiddhāntaḥ | yathā
<br/>naiyāyikairabhyupagataṃ śabdānityatvaṃ parameśvaraprāmāṇyamityādi | etacca mīmāṃsakai-
<br/>rnābhyupagamyate | sūtrakāraistu samānatantrasiddhaḥ paratantrāsiddhaḥ pratitantrasiddhāntaḥ
<br/>(gau. sū. 1 | 1 | 29) ityuktam | parameśvaraprāmāṇyaṃ ca samāne vaiśeṣikatantre
<br/>siddhaṃ paratantre mīmāṃsādāvasiddhamiti pratitantrasiddhāntasiddhaṃ bhavati | <b>mantrā-
<br/>yuriti |</b> tatpadenāptopadeśaḥ parāmṛśyate | āpto hi sākṣātkṛtadharmā bhūteṣu
<br/>dayāluryathābhūtārthavaktā cetyataḥ pramāṇaṃ bhavati | tatprāmāṇyāttadupadeśasya
<br/>prāmāṇyam | yathā mantrāṇāmāyurvedasya ca prāmāṇyamāptaprāmāṇyādeva tadvadi-
<br/>tyarthaḥ | āyurvedo hi ṛgvedasyopavedaḥ | tathā cāptatamasya parameśvarasya prāmāṇyaṃ
<br/>sūtrakārasaṃmatamiti bhāvaḥ | <b>nyāyeti |</b> nyāyaśāstrarūpo yaḥ pārāvāraḥ samudra-
<br/>stasya pāraṃ dṛṣṭavānityarthaḥ | <b>mitiriti |</b> samyakparicchittiryathārthajñānaṃ mitiḥ
<pb n="236"/>
<br/>pramā | tadvānpramātā | tasyā miterayogasya saṃbandhābhāvasya yo vyavacchedo
<br/>vyāvṛttirāvaśyakaḥ saṃbandhastadeva gautamadarśane prāmāṇyamityarthaḥ | <b>sākṣātkā-
<br/>riṇīti |</b> śivasya yo bhūtārthānubhavo bhūtānāṃ pūrvasiddhānāṃ trailokyagatapadā-
<br/>rthānāmanubhavaḥ sa ca sākṣātkārī pratyakṣaḥ | kiṃ ca nityayogī | nāsmākamiba
<br/>kṣaṇikaḥ | tathā nāsmākamivendriyādyapekṣayā vidyamānaḥ | kiṃ tu parasya kasyaci-
<br/>danapekṣayaiva yasya sthitirbhavati tādṛśaḥ | bhūtānāmapyarthānāṃ pratyakṣajñānaṃ yogināṃ
<br/>yogabalena bhavati kimu vaktavyamacintyaśaktikasya maheśvarasya | sṛṣṭyārambhe hi
<br/>pūrvakalpasiddhānarthānkalpanāmātreṇa parameśvarovalokayitumārabhate | tadanusāreṇa
<br/>ca te tathaivotpadyante | tathā ca śrutiḥ -- dhātā yathāpūrvamakalpayat (ma. nā.
<br/>5 | 7) iti | tathā caitādṛśe svīye pratyakṣānubhave nikhilānāṃ sāṃpratikavastū-
<br/>nāmutpattyādikramo niviṣṭo yena tādṛśaḥ śivaḥ | ata eva leśato yatpadārthā-
<br/>nāmadarśanaṃ tanmūlakānāṃ doṣāṇāmapagamena prabhraṣṭaṃ śaṅkārūpaṃ tuṣaṃ yasya tādṛśaḥ |
<br/>asmādṛśānāṃ tu vastutaḥ parokṣajñāne satyanekāḥ śaṅkāḥ samutpadyanta iti tvāstām |
<br/>pratyakṣānubhavepi vastutaḥ kārtsnyena jñānābhāvādaṃśena yadadarśanaṃ tena dvārībhūtena
<br/>doṣāṇāṃ prādurbhāvādanekavidhā viparītabhāvanāḥ saṃbhavanti | parameśvarasya tu na
<br/>kathamapi tathā saṃbhavaḥ | tathā ca śaṅkonmeṣeṇa kalaṅkitaiḥ pramāṇāntaraiḥ kiṃ saṃpā-
<br/>ditaṃ bhavet | ato niṣkalaṅkaḥ śiva eva me pramāṇamityarthaḥ | <b>pratyakṣeti |</b>
<br/>indriyajanyaṃ jñānaṃ pratyakṣam | yathā purovartighaṭāderayaṃ ghaṭa ityādi | liṅgaparā-
<br/>marśonumānam | vyāptibalenārthagamakaṃ liṅgam | yathā dhūmogneḥ | yatra dhūmastatrā-
<br/>gniriti sāhacaryaniyamo vyāptiḥ | tasya vyāptiviśiṣṭasya liṅgasya pakṣe parvatādau
<br/>yajjñānaṃ sa liṅgaparāmarśaḥ | sa evānumānamityucyate | tena hyagniranumīyate |
<br/>atideśavākyasmaraṇasahakṛtaṃ sadṛśavastujñānamupamānam | yathā gosadṛśo gavaya
<br/>ityatideśavākyaṃ śrutvā kadācidvanaṃ gatasya tādṛśātideśavākyasmaraṇasahakṛtaṃ
<br/>gosadṛśapaśujñānam | tasmāccāyaṃ gavaya ityupamitirbhavati | āptavākyaṃ śabdaḥ |
<br/>tasmācca pratyakṣādyayogyamapi vastu jñāyate |
</p>
<pb n="237"/>
<p><b>ātmeti |</b> jñānavānātmā | sa ca dvividhaḥ | īśvaro jīvaśca | īśvaraḥ sarvajña
<br/>eka eva | jīvastu pratiśarīraṃ bhinnaḥ | dvividhopi vibhurnityaśca | sukhaduḥkhā-
<br/>dibhogasādhanaṃ śarīram | śarīrasaṃyuktaṃ jñānakaraṇamatīndriyamindriyam | arthā
<br/>dravyaguṇakarmādayaḥ | te ca vaiśeṣikadarśane nirūpitāḥ (da. 10 paṃ. 47) | jñānaṃ
<br/>buddhiḥ | sukhādyupalabdhisādhanamindriyaṃ manaḥ | tacca nānāvidhaṃ pratijīvaniyata-
<br/>maṇurūpaṃ nityaṃ ca | pravṛttiḥ kāyikī vācikī mānasikī ca kriyā | trividhāpi
<br/>śubhāśubhabhedena dvividheti ṣaḍvidhā bhavati | pravṛttijanakā doṣāḥ | te ca rāga-
<br/>dveṣamohāḥ | pretyabhāvo mṛtvā punarjanma | phalaṃ sukhādisākṣātkāraḥ | duḥkhaṃ
<br/>pīḍā | tacca trividham -- ādhyātmikamādhibhautikamādhidaivikaṃ ca | vātapi-
<br/>ttakaphadoṣavaiṣamyamūlakaṃ śārīraṃ kāmakrodhādijaṃ mānasaṃ cādhyātmikam | etaccā-
<br/>ntaropāyanivāryam | ādhibhautikaṃ sarpavyāghrādijam | ādhidaivikaṃ yakṣarākṣasa-
<br/>grahādyāveśamūlakam | ādhidaivikamādhibhautikaṃ ceti duḥkhadvayaṃ bāhyopāyani-
<br/>vāryam | anyatra duḥkhasyaikaviṃśatibhedā uktāḥ | te ca śarīraṃ ṣaḍindriyāṇi
<br/>ṣaḍviṣayāḥ ṣaḍbuddhayaḥ sukhaṃ duḥkhaṃ ceti | sukhamapi duḥkhasaṃbandhādduḥkhameva |
<br/>śarīrādīni tu duḥkhasādhanatvādduḥkhamityucyante | bāhyaṃ duḥkhasādhanaṃ ca ṣoḍa-
<br/>śavidhamanyatroktam -- pāratantryamādhirvyādhirmānacyutiḥ śatrurdāridryaṃ bhāryādvayaṃ
<br/>kanyābāhulyaṃ kubhāryā kubhṛtyaḥ kugrāmavāsaḥ kusvāmisevā vṛddhatvaṃ paragṛhavāso
<br/>varṣākāle pravāso durhalena kṛṣiśceti | apavargo mokṣaḥ |
</p>
<p><b>anavadhāraṇeti |</b> aniścayātmakaṃ jñānamityarthaḥ | <b>sādhāraṇeti |</b> lakṣa-
<br/>ṇaśabdo nimittavācī | lakṣaṇakāraṇabhedāditi kvacitpāṭhaḥ | tadā lakṣaṇaśabdaḥ
<br/>svarūpavācī | sādhāraṇadharmādinimittabhedena saṃśayastrividho bhavati | ādyo
<br/>yathā -- sthāṇurvā puruṣo veti | atronnatatvarūpasādhāraṇadharmaṃ jñātavataḥ sthāṇutvani-
<br/>ścāyakaṃ vakrakoṭarādikaṃ puruṣatvaniścāyakaṃ hastapādādikaṃ cāpaśyataḥ saṃśayo
<br/>bhavati | dvitīyo yathā -- pṛthivī nityotānityeti | anyatra nityeṣvanityeṣu
<br/>ca kvāpyadṛṣṭaṃ pṛthivyā asādhāraṇadharmaṃ gandhaṃ jñātvā bhavatyevaṃvidhaḥ saṃśayaḥ |
<pb n="238"/>
<br/>tṛtīyo yathā -- śabdo nitya utānitya iti | eko brūte śabdo nitya iti |
<br/>anyastvanitya iti | tayorvipratipattyā madhyasthasya bhavatyetādṛśaḥ saṃśayaḥ |
</p>
<p><b>dṛṣṭādṛṣṭeti |</b> dṛṣṭamavaghātasya tuṣanivṛttiḥ | adṛṣṭaṃ yāgasya svargādikam |
</p>
<p><b>vyāptīti |</b> vyāptijñāpanasthalaṃ dṛṣṭāntaḥ | dṛṣṭonto niścayo yena sa dṛṣṭāntaḥ |
<br/>yatra dhūmastatrāgniriti vyāptijñāpanāya yanmahānasamudāharaṇatvena pradarśyate sa
<br/>sādharmyadṛṣṭāntaḥ | tatraiva hrado vaidharmyadṛṣṭāntaḥ |
</p>
<p><b>sarvatantreti |</b> sarvatantrasiddhānto yathā -- pañca jñānendriyāṇītyādiḥ | etacca
<br/>sarvairaṅgīkṛtam | pratitantrasiddhānto yathā -- anityaḥ śabda iti | etacca naiyā-
<br/>yikairaṅgīkṛtaṃ na tu mīmāṃsakādibhiḥ | adhikaraṇasiddhānto yathā -- kṣityādikartṛsiddhau
<br/>kartuḥ sarvajñatvam | asaṃmatamapi yadabhyupagamyānyaducyate sobhyupagamasiddhāntaḥ |
<br/>yathāstu dravyaṃ śabdastathāpyanitya eveti |
</p>
<p><b>pratijñeti |</b> sādhyabhūtadharmaviśiṣṭadharmipratipādakaṃ vacanaṃ pratijñā | yathā
<br/>parvatognimāniti | liṅgapratipādakaṃ vacanaṃ hetuḥ | yathā dhūmavattvāditi | savyā-
<br/>ptikaṃ dṛṣṭāntavacanamudāharaṇam | yathā yatra dhūmastatrāgniryathā mahānasamiti |
<br/>liṅgopasaṃhāravacanamupanayaḥ | yathā dhūmavāṃścāyaṃ parvata iti | pakṣe sādhyopasaṃ-
<br/>hāro nigamanam | yathā tasmādagnimānparvata iti |
</p>
<p><b>vyāpyāropeṇeti |</b> yathā yadyatrāgnyabhāvaḥ syāttarhi dhūmābhāvaḥ syāditi |
<br/>atrāgnyabhāvasya vyāpyasyāropeṇa vyāpakasya dhūmābhāvasyāropaḥ kriyate | parvate
<br/>dhūmaṃ paśyata uktatarkasahāyenānumānapramāṇena tatrāgnerniścayo bhavati | atoyaṃ
<br/>pramāṇānugrāhaka ityucyate | <b>vyāghāteti |</b> asaṃbaddhārthakaṃ vacanaṃ vyāghātaḥ |
<br/>yathā mūkoham amūrte rūpamityādyuktiḥ | svasya svāpekṣāpādakaḥ prasaṅga ātmā-
<br/>śrayaḥ | yathā rūpaviśiṣṭe rūpamiti | svasya svāpekṣitāpekṣitatvamitaretarāśrayaḥ |
<pb n="239"/>
<br/>yathā caitrottiṣṭheti vākyaśravaṇaṃ jāgṛtiṃ prati kāraṇam | śravaṇe ca jāgṛtiḥ kāraṇa-
<br/>miti | tathā caikavyavadhānena taddvārā svasya svāpekṣāyāmitaretarāśraya iti
<br/>siddham | anekavyavadhānena svasya svāpekṣāyāṃ tu cakrakāśrayaḥ | yathā pūrvokta-
<br/>sthala eva śravaṇa indriyārthasaṃnikarṣaḥ kāraṇam | indriyārthasaṃnikarṣe jāgṛtiḥ
<br/>kāraṇam | jāgṛtau ca śravaṇaṃ kāraṇamityevamuktau | yatra kvāpyavasthitirna bhavati
<br/>tatrānavasthā | yathā jātau jātikalpanāyāṃ tatrāpi punarjātirityādiḥ | pratiba-
<br/>ndhikalpanā kalpanālāghavaṃ kalpanāgauravaṃ ca prasiddhameva | utsargaḥ sāmānya-
<br/>niyamaḥ | apavādo viśeṣaniyamaḥ | vaijātyaṃ vailakṣaṇyam | pramāṇasādhyārthaviru-
<br/>ddhasaṃbhāvanānivartakatvenaiṣāṃ tarkāṇāṃ pramāṇānugrāhakatvaṃ sudhībhirunneyam |
</p>
<p><b>sākṣātkṛtīti |</b> sākṣātkṛtiḥ pratyakṣam |
</p>
<p><b>ubhayeti |</b> vādetivyāptivāraṇāya vijigīṣupadam | vitaṇḍāyāmativyāpti-
<br/>vāraṇāyobhayasādhanavatīti padam |
</p>
<p><b>savyabhicāreti |</b> vyabhicāreṇa sahitaḥ savyabhicāraḥ | vyabhicāraśca hetoḥ
<br/>sādhyābhāvavadvṛttitvam | yathā parvatognimānprameyatvāditi | atrāgnyabhāvavati
<br/>hrade prameyatvaṃ vartate | sādhyābhāvavyāpto heturviruddhaḥ | yathā śabdo nityaḥ kṛtaka-
<br/>tvāditi | kṛtakatvamutpannatvam | ayaṃ hetuḥ sādhyasya nityatvasyābhāvenānitya-
<br/>tvena vyāptaḥ | yatrotpannatvaṃ tatrānityatvamiti vyāptisattvāt | yasya pratipakṣa-
<br/>bhūtaṃ hetvantaramasti sa prakaraṇasamaḥ | ayameva satpratipakṣa ityucyate | sanprati-
<br/>pakṣaḥ pratiheturyasya sa satpratipakṣaḥ | prakaraṇaṃ prakriyā vicāraḥ | tasminprastute
<br/>vādinā prativādinā vā kiṃcidarthasādhanārthaṃ hetau pradarśite hetornirṇāyakatvena
<br/>sadya eva prakaraṇaṃ samāpyate | satpratipakṣo hetustvanirṇāyakatvānna prakaraṇasamā
<pb n="240"/>
<br/>panakṣamo bhavati | kiṃ tu pūrvavatprakaraṇaṃ pravartayatyeva | ataḥ prakaraṇena samo
<br/>nirviśeṣaḥ prakaraṇasama ityucyate | yathā śabdo'nityaḥ nityadharmānupalabdheḥ |
<br/>śabdo nityaḥ anityadharmānupalabdheriti | asiddho hetuḥ sādhyasamaḥ | siddho
<br/>hi heturasiddhaṃ sādhyaṃ sādhayati | asiddhaścetsādhyena sama iti sādhyaṃ sādhayituṃ
<br/>na prabhavati | yathā śabdo guṇaścākṣuṣatvāditi | sopādhiko heturasiddhaviśeṣa
<br/>eva | upādhisvarūpaṃ prāk pradarśitam (da. 1 pa. 93) | yasya sādhyābhāvaḥ
<br/>pramāṇāntareṇa niścitaḥ sotītakālaḥ | ayameva bādhita ityucyate | yathāgniranuṣṇaḥ
<br/>prabhāśrayatvāditi | atrānuṣṇatvasya sādhyasyābhāvaḥ pratyakṣeṇaiva niścito bhavati |
<br/>tathā ca hetuvākyaśravaṇātprāgeva sādhyābhāvasya niścaya ityasyāmavasthāyāṃ
<br/>prayoktrā hetuvākyaṃ vastuto naivoccāraṇīyam | tasya kālo hi yāvatsādhyasya na
<br/>niścayaḥ | īdṛśo heturatītaḥ kālo yasyetyatītakāla iti vyapadiśyate |
</p>
<p><b>abhidhāneti |</b> abhidhānavṛttiḥ śaktiḥ | tadvyatyayena chalaṃ yathā -- navakamba-
<br/>loyaṃ māṇavaka ityevaṃ nūtanārthābhiprāyeṇa kenacinnavaśabde prayukte chalavādī nava-
<br/>śabdasya navasaṃkhyārthe vyatyayena śaktiṃ matvā kutosya daridrasya nava kambalā yasyai-
<br/>kopi durlabha iti pūrvavādyuktaṃ pratiṣedhati | tātparyavṛttivyatyayena chalaṃ yathā --
<br/>brāhmaṇe vidyāyāḥ saṃbhava iti tātparyeṇa kenacidbrāhmaṇe vidyeti prayukte chalavādī
<br/>niyame taduktestātparyaṃ matvā taduktiṃ pratiṣedhati -- kathaṃ brāhmaṇe vidyetyucyate
<br/>mūrkhā api dṛśyante brāhmaṇā iti | upacāro lakṣaṇā | tadvṛttivyatyayena chalaṃ
<br/>yathā -- mañcāḥ krośantīti lakṣaṇayā mañcasthapuruṣarūpārthābhiprāyeṇa kenacitprayukte
<br/>tādṛśalakṣaṇāvṛttivyatyayaṃ kṛtvā śakyārthaṃ gṛhṇānaśchalavādī kathaṃ kāṣṭhamayā ace-
<br/>tanā mañcāḥ krośantīti taduktiṃ pratiṣedhati |
</p>
<p><b>sādharmyeti |</b> sādharmyeṇa pratyavasthānaṃ sādharmyasamā (1) jātiḥ | yathā
<br/>śabdo'nityaḥ kṛtakatvādghaṭavadityukte amūrtatvena nityākāśasādharmyānnityaḥ
<br/>śabdaḥ kuto na syādityuttaram | vaidharmyasamā (2) yathā -- tatraivāmūrtatvenāni-
<br/>tyaghaṭavaidharmyānnityaḥ śabdaḥ kuto na syāt | utkarṣasamā (3) yathā -- tatraiva
<br/>yadi kṛtakatvena ghaṭasādharmyādanityaḥ śabdaḥ syāttarhi ghaṭavadeva mūrtopi bhavet |
<pb n="241"/>
<br/>na cenmūrtastarhi ghaṭavadanityopi mābhūt | atra dharmāntarotkarṣāpādanam |
<br/>apakarṣasamā (4) -- tatraiva ghaṭavadeva śabdo'śrāvaṇaḥ syāt | atra
<br/>śrāvaṇatvadharmasyāpakarṣaḥ | varṇyasamā (5) -- varṇyo varṇanīyaḥ pradarśanīyo
<br/>heturūpo dharmaḥ | tatraiva yathā śabde kṛtakatvaṃ tālvoṣṭhādivyāpārajaṃ
<br/>na tādṛśaṃ ghaṭe | tatra tu kumbhakārādivyāpārajam | avarṇyasamā (6) avarṇyaḥ
<br/>siddhaḥ dṛṣṭāntadharmaḥ | tatraiva vaiparītyena yathā ghaṭe kṛtakatvaṃ na tādṛśaṃ śabde |
<br/>vikalpasamā (7) -- tatraiva yathā kṛtakaṃ kiṃcinmṛdu rāṅkavādi kiṃcittu kaṭhoraṃ
<br/>kuṭhārādi iti dvividhaṃ dṛṣṭaṃ tathaiva kṛtakaṃ kiṃciddhaṭādi anityaṃ kiṃcittu śabdādi
<br/>nityamapi syāt | sādhyasamā (8) -- tatraiva yadi ghaṭavadanityaḥ śabdastarhi
<br/>śabdavaddhaṭopi śrāvaṇaḥ syāt | prāptisamā (9) -- prāptiḥ saṃbandhaḥ | hetuḥ
<br/>sādhyena saṃbaddhaḥ sādhyasādhakaścetsādhyahetvordvayormithaḥ saṃbaddhatvāviśeṣātkiṃ
<br/>sādhanaṃ kiṃ sādhyamityaniścayaḥ | aprāptisamā (10) -- hetuḥ sādhyenāsaṃbaddhaḥ
<br/>sansādhyasādhakaḥ kathaṃ bhavet | prasaṅgasamā (11) -- śabde kṛtakatve kiṃ sādhanaṃ
<br/>tatrāpi kiṃ sādhanamityanavasthā | yathā dṛṣṭānte ghaṭe'nityatve kiṃ sādhanaṃ tatrāpi
<br/>kiṃ sādhanamiti | pratidṛṣṭāntasamā (12) -- śabdo'nityaḥ prayatnena vibhā-
<br/>vyamānatvādghaṭavadityukte śabdo nityaḥ prayatnena vibhāvyamānatvādākāśavadi-
<br/>tyuktiḥ | kūpakhananaprayatnena tatratyākāśaṃ vibhāvitaṃ bhavati | anutpattisamā
<br/>(13) -- śabde'nityatvasādhanaṃ kṛtakatvādikaṃ śabdotpatteḥ prāṅnāstyeva |
<br/>asati dharmiṇi dharmāsaṃbhavāt | tathā ca tadānīṃ tādṛśadharmasādhyamanityatvamapi
<br/>nāstītyarthādeva nityatvamāgatam | nityasya cotpattireva nāstīti kathaṃ tatrāni-
<br/>tyatvaṃ sādhyate | atha vā anityahetukānumāne utpatteḥ prākpakṣe heturnāstītya-
<br/>siddhyāpādanam | saṃśayasamā (14) -- yathā kṛtakatvasādharmyeṇa ghaṭavacchabdo'-
<br/>nityastathā aindriyakatvasādharmyeṇa ghaṭatvavacchabdo nityaḥ syāditi saṃśayaḥ | prakara-
<br/>ṇasamā (15) -- saṃśayasamāyāṃ yathā dvayoḥ sāmyaṃ na tathā prakaraṇasamāyām |
<br/>atra tu viparītānumānasya pūrvānumānabādhakatvenodbhāvanam | hetusamā (16)
<br/>hetuḥ kiṃ sādhyātpūrvakālika utottarakālika uta samakālikaḥ | ādye hetukāle
<br/>sādhyasyābhāvātkasya sādhanam | dvitīye pūrvaṃ sādhyasya siddhatvātkiṃ sādhanena |
<footnote>11|57 -- saṃbhedāt <roman>for</roman> samabhedāt <roman>E.</roman></footnote>
<pb n="242"/>
<br/>tṛtīye savyetaragoviṣāṇayoriva sādhyasādhanabhāvāsaṃbhavaḥ | kārakajñāpaka-
<br/>hetoraikyābhimānenedam | arthāpattisamā (17) -- arthāpattiśabdenātrārthā-
<br/>pattyābhāso gṛhyate | śabdo'nitya ityukterthādeva śabdavyatiriktaṃ sarvaṃ nityamiti
<br/>gamyate | tathā ca kathaṃ ghaṭādidṛṣṭāntaḥ | aviśeṣasamā (18) -- kṛtakatva-
<br/>rūpasamānadharmeṇa śabdaghaṭayoraviśeṣaścetprameyatvādisamānadharmeṇa sarveṣāmaviśeṣaḥ
<br/>syāditi sarvaṃ nityamanityaṃ vā syāt | upapattisamā (19) -- yadi kṛta-
<br/>katvopapattyā śabdasyānityatvaṃ tarhi niravayavatvopapattyā śabdasya nityatvamapi
<br/>kuto na bhavati | upalabdhisamā (20) -- vahnimāndhūmādityukte dhūmaṃ vināpi
<br/>kāraṇāntareṇālokādināpi vahnerupalabdhirbhavatītyuktiḥ | ekasya kāryasyaikameva
<br/>kāraṇamityabhimānaḥ | anupalabdhisamā (21) śabdo na kṛtakaḥ | kiṃ tūccāra-
<br/>ṇātprāgapyastyeva | āvaraṇasadbhāvānnopalabhyate | āvaraṇaṃ nopalabhyata iti
<br/>cet -- āvaraṇānupalabdhirapi nopalabhyata ityāvaraṇopalabdhireva sidhyatītyataḥ
<br/>śabdo nānitya ityuktiḥ | nityasamā (22) śabde anityatvarūpo dharmo nityo'-
<br/>nityo vā | nityatve dharmiṇaṃ vinā dharmasya sthityasaṃbhavena dharmiṇaḥ śabdasyāpi
<br/>nityatvamāyāti | anityatve anityatvamevānityaṃ cedarthādeva śabdanityatvamāyāti |
<br/>anityasamā (23) kṛtakatvena ghaṭasādharmyādanityaḥ śabdaścetprameyatvādinā
<br/>sarveṣāṃ ghaṭasādharmyātsarvepi padārthā anityāḥ syuḥ | no cecchabdopi nānityaḥ
<br/>syāt | kāryasamā (24) śabdo'nityaḥ kāryatvādityukte kāryatvasya janyatvajñā-
<br/>pyatvasādhāraṇyānna tadanityatvasādhanamiti | āsu jātiṣu madhye sādharmya --
<br/>saṃśaya -- prakaraṇa -- arthāpatti -- anitya -- kāryasamādīnāṃ kāsāṃcijjātīnāṃ paryavasāne
<br/>dūṣaṇaikyepi dūṣaṇodbhāvanaprakāro bhinna iti pṛthaṅnirdeśaḥ |
</p>
<p><b>pratijñāhānīti |</b> pratijñāhāniḥ (1) -- anityaḥ śabda aindriyakatvāditi
<br/>pratijñāya tatra sāmānyamaindriyakamapi nityaṃ dṛśyate iti pareṇokte astu tarhi
<br/>nityaḥ śabda ityuktiḥ | pratijñāntaram (2) -- pūrvavatpratijñāya dūṣaṇe ca
<br/>pareṇokte sāmānyaṃ sarvagatam asarvagataḥ śabdo'nityaḥ -- ityanyā pratijñā |
<br/>pratijñāvirodhaḥ (3) -- pratijñāvākyahetuvākyayorvirodhaḥ | yathā guṇavyatiriktaṃ
<br/>dravyaṃ guṇādvyatiriktasyānupalabdherityuktiḥ | pratijñāsaṃnyāsaḥ (4) -- pareṇa
<br/>dūṣaṇe ukte ka evamāha śabdo'nitya ityuktiḥ | pūrvakṛtapratijñāyā apalāpaḥ |
<br/>hetvantaram (5) -- śabdo'nityaḥ bāhyendriyapratyakṣatvādityatra sāmānye vyabhicāra
<br/>ityukte sāmānyavattve sati iti hetuviśeṣaṇoktiḥ | arthāntaram (6) -- kasmiṃ-
<pb n="243"/>
<br/>ściddhetau prayukte hinotestunpratyaya ityādirhetuśabdanirvacanoktiḥ | nirarthakam
<br/>(7) -- kacaṭatapaḥśabdo nityaḥ khaphachaṭhathatvāt jabagaḍadavat iti | avijñā-
<br/>tārtham (8) -- yadvākyaṃ trivāramabhihitamapi śliṣṭa-asamartha-apratīta-bhinnabhāṣā-
<br/>sthaśabdoccāraṇena śaidhryoccāraṇena vā na madhyasthenānyena ca jñāyate tādṛśyuktiḥ |
<br/>apārthakam (9) ākāṅkṣāyogyatādirahitā pūrvāparāsaṃbaddhoktiḥ | daśa dāḍimāni
<br/>ṣaḍapūpāḥ vahninā siñcatītyādiḥ | aprāptakālam (10) -- pratijñāhetvādīnāmava-
<br/>yavānāṃ viparyāsenoktiḥ | nyūnam (11) -- pratijñādyavayaveṣu kenacidavayavena
<br/>hīnā uktiḥ | adhikam (12) -- ekenaiva hetunodāharaṇena ca sādhyasiddhau
<br/>dvitīyasya hetorudāharaṇasya vā uktiḥ | punaruktam (13) -- punaḥ punastaireva
<br/>śabdaiḥ paryāyairvā uktiḥ | anuvāde tu na doṣaḥ | ananubhāṣaṇam (14) -- madhya-
<br/>sthaistrivāraṃ brūhītyuktepyanuktiḥ | ajñānam (15) -- vādinokterthe madhyasthairjñātepi
<br/>prativādinā ajñānam | evaṃ prativādinoktasya madhyasthairjñātasya vādinā ajñā-
<br/>nam | apratibhā (16) -- parokte jñāte anūditepi tatrottarāsphūrtiḥ | vikṣepaḥ
<br/>(17) -- ayogyasya kāryāntaravyāsaṅgasyodbhāvanaṃ śaucārthaṃ gacchāmītyādi | gṛha-
<br/>dāhādiyogyakāraṇe tu na doṣaḥ | matānujñā (18) coro bhavānityukte svacoratva-
<br/>manuddhṛtya bhavānapi cora ityuktiḥ | atra svasmiṃścoratvamapratiṣiddhamanumataṃ
<br/>bhavati | paryanuyojyopekṣaṇam (19) -- nigrahasthāne vastuto jātepi tasyānyena
<br/>nigṛhītosi ityevamanuddhāṭanam | niranuyojyānuyogaḥ (20) -- vastuto'vi-
<br/>dyamānepi nigrahasthāne idaṃ nigrahasthānam -- ityevamuddhāṭanam | apasiddhāntaḥ
<br/>(21) -- kaṃcitsiddhāntamabhyupetya bruvataḥ kathāprasaṅgāttatsiddhāntapracyavaḥ |
<br/>hetvābhāsāḥ (22) -- savyabhicāraviruddhasatpratipakṣāsiddhabādhitāḥ pañca |
</p>
<p>yadyapi pramāṇādiṣoḍaśapadārtheṣu prameyavyatiriktānāṃ pañcadaśānāṃ prameyeṣu ca
<br/>dvādaśavidheṣvarthavyatiriktānāmekādaśānāmartha evāntarbhāvo bhavati saṃmataśca
<br/>sūtrakārasya tathāpi mokṣakāraṇībhūtatattvajñānopayogitayā pārthakyena te sūtra-
<br/>kāreṇa pradarśitāḥ | tathā hi -- mokṣo^12^ hyātyantikī duḥkhanivṛttiḥ | duḥkhaṃ^11^ ca
<br/>mukhyaṃ maraṇagarbhavāsarūpapretya^9^bhāvājjāyate | pretyabhāvaśca sukhaduḥkhopabhogarūpa-
<br/>pha^10^lajanakapravṛ^7^ttijanyaḥ | pravṛttiśca manoga^6^tarāgadveṣamoharūpadoṣa^8^mūlikā | doṣa-
<br/>hāniśca śa^2^rīrendri^3^yā^4^rthebhyo vyatiriktasyātma^1^tattvasya jñā^5^nādbhavati | prameya-
<br/>(2) bhūtānāṃ tattvānāṃ jñānaṃ ca pramāṇā(1)nāṃ prayojanam (4) | pramāṇe-
<pb n="244"/>
<br/>ṣu ca sūkṣmaviṣayenumānameva pañcāvayavo (7) petaṃ dṛṣṭānta (5) jīvitamanu-
<br/>grāhakatarka (8) sāhāyyena saṃśayaṃ (3) nirākṛtya siddhāntā (6) nusā-
<br/>reṇa nirṇayaṃ (9) janayituṃ prabhavati | nirṇayaśca pakṣapratipakṣaparigraharūpakathāyāṃ
<br/>vādena (10) dṛḍhībhavati | kathāyāṃ ca jalpa (11) vitaṇḍā (12)
<br/>hetvābhāsa (13) cchala (14) jāti (15) nigrahasthānā (16) nāṃ
<br/>heyatvāya tajjñānamāvaśyakam | evaṃ sūtrakāranirdiṣṭānāṃ sakalapadārthānāṃ jñānaṃ
<br/>mokṣopayuktaṃ bhavati |
</p>
<p>atredaṃ bodhyam -- jalpādayaśca svayaṃ na prayoktavyāḥ | pareṇa prayuktāścette doṣa-
<br/>tvena madhyasthānāṃ nidarśanīyāḥ | paro'jñānī mūrkhobhiniviṣṭabuddhirvā syācce-
<br/>ttūṣṇīṃbhāva eva varam | chalādinā vā jetavyo yadi madhyasthonumanyate |
<br/>anyathā tūṣṇīṃbhāvena ayaṃ parājita iti matvā paroktameva siddhāntaṃ śraddhayā
<br/>svīkṛtyājñānino lokā vañcitā bhaveyuḥ | taduktam --
</p>
<p><lg><l>duḥśikṣitakutarkāṃśaleśavācālitānanāḥ |</l>
<l>śakyāḥ kimanyathā jetuṃ vitaṇḍādoṣamaṇḍitāḥ ||</l></lg>
</p>
<p><lg><l>gatānugatiko lokaḥ kumārgaṃ tatpratāritaḥ |</l>
<l>mā gāditi cchalādīni prāha kāruṇiko muniḥ ||</l></lg> iti |
</p>
<p><b>asādhāraṇyeneti |</b> pañcāvayavavākyātmakaṃ parārthānumānaṃ nyāyapadavā-
<br/>cyam | nīyate prāpyate vivakṣitārthasiddhiraneneti vyutpatteḥ | taccāsādhāraṇameta-
<br/>cchāstrapratipādyam | tathā ca tasyātra prādhānyādasya śāstrasya nyāyaśāstramiti
<br/>vyapadeśa iti bhāvaḥ | <b>paramo nyāya iti |</b> nirṇāyakaṃ mukhyaṃ pramāṇamityarthaḥ |
<pb n="245"/>
<br/><b>pakṣilasvāmineti |</b> gautamamunipraṇītanyāyasūtrāṇāṃ bhāṣyakāro vātsyāyanaḥ
<br/>pakṣilasvāmī | pakṣayati tattvajñānaṃ parigṛhṇātīti pakṣilaḥ | pakṣaparigraha iti
<br/>dhātorbāhulakātkartarīlacpratyayaḥ | <b>ānvīkṣikīti |</b> pratyakṣāgamābhyāmīkṣita-
<br/>syānvīkṣaṇamanvīkṣā pratyakṣāgamāśritamanumānam | tayā pravartata ityānvī-
<br/>kṣikī nyāyavidyā |
</p>
<p><b>anantarameva |</b> avyavahitameva | <b>tadanantarāpāyāditi |</b> duḥkhādiṣu pañcasu
<br/>pūrvapūrvaṃ pratyuttarottarasya kāraṇatvena kāraṇābhāve ca kāryābhāvasyāvaśyakatvenotta-
<br/>rottarāpāye tadanantarasya tatpūrvasyāpāyo bhavati | tatrāntimaṃ mithyājñānamārabhya
<br/>pūrvapūrvaṃ prati kāraṇatvaṃ darśayati -- <b>tatretyādinā | dehādāviti |</b> ādipadena
<br/>strīputradhanagṛhādisaṃgrahaḥ | <b>tadanukūleṣviti |</b> tacchabdena dehādikaṃ parāmṛśyate |
<br/><b>ātmana iti |</b> śarīrendriyamanobuddhiprāṇavyatiriktasya śarīrāntargatasyātmano
<br/>na kiṃcitpratikūlamanukūlaṃ vā saṃbhavati | kiṃ cātmanyekadoṣānuṣaṅgeṇaivāparadoṣo-
<br/>dbhāvanaṃ dṛśyata iti na ta ātmavastusvarūpānuṣaṅgiṇaḥ | tathā ca mithyājñānamū-
<br/>lakā eva doṣā iti siddhaṃ bhavatīti mithyājñānāpāye doṣāpāyaḥ siddho
<br/>bhavati | <b>steyādīnīti |</b> ādipadena paradārābhimarśādisaṃgrahaḥ | <b>anṛtā-
<br/>dīnīti |</b> ādipadena paramarmoddhāṭanādikaṃ gṛhyate | <b>paradrohādīnīti |</b> ādi-
<pb n="246"/>
<br/>padena paradravyecchānāstikyādigrahaṇam | <b>pravṛttiradharma iti |</b> atra pravṛtti-
<br/>sādhanau dharmādharmau pravṛttiśabdenoktau | yathānnaṃ vai prāṇinaḥ prāṇā iti bhāṣya-
<br/>kārairuktam | <b>paraparitrāṇādīnīti |</b> etadādyādipadatrayeṇa krameṇa paricaraṇa-
<br/>svādhyāyadayādisaṃgrahaḥ | <b>na hyapravṛttasyeti |</b> pravṛttyabhāve punarāvṛttyabhāvena duḥ-
<br/>khasaṃbhavābhāvāttatra duḥkhaṃ na kopi pratyetītyarthaḥ | <b>tannirvartakamiti |</b> tadutpādaka-
<br/>mityarthaḥ | <b>avidyādīti |</b> avidyā mithyājñānam | ādipadena doṣapravṛttyādi-
<br/>saṃgrahaḥ | <b>catasṛbhiriti |</b> uddeśo lakṣaṇaṃ parīkṣā vibhāgaśceti catasro vidhāḥ
<br/>prameyasya bhavanti | vidhāḥ prakārāḥ | atha vā duḥkhaṃ duḥkhaheturmokṣo mokṣopāya-
<br/>śceti prakāracatuṣṭayaṃ prameyasyātra grāhyam | duḥkhaṃ prasiddham | duḥkhahetuśca mithyājñā-
<br/>nādikokhilaḥ saṃsāraḥ | mokṣo duḥkhātyantocchedaḥ | mokṣopāyastattvajñānamiti |
<br/><b>nivartyasajātīyasyeti |</b> nivartyaṃ duḥkham | tatsajātīyaṃ duḥkhāntaraṃ punarutpa-
<br/>tsyata ityevaṃ saṃbhāvanāpi yatra nāsti tādṛśī duḥkhanivṛttirapavarga iti bhāvaḥ |
</p>
<pb n="247"/>
<p><b>kaphoṇiguḍāyitamiti |</b> kaphoṇiḥ kūrparo bhujamadhyabhāgaḥ | tasya guḍabhrā-
<br/>ntyā yadāsvādanaṃ kriyate etatkaphoṇiguḍanyāyasvarūpam | tatra yathā guḍasyāsiddhatvā-
<br/>ttadāsvādanaṃ niṣphalaṃ tathoktasya mokṣasvarūpasyāsiddhatvāttadupāyavicāro niṣphala
<br/>iti śaṅkakāśayaḥ | <b>sarvatantrasiddhānteti |</b> etallakṣaṇaṃ prāguktam (da. 11 paṃ. 38) |
<br/>ghaṇṭāpatho ghaṇṭopalakṣitānāṃ gajādīnāṃ mārgaḥ | rājamārga ityarthaḥ | rājamārge hi
<br/>na kasyāpi pratibandho bhavati | tathā ca duḥkhanivṛttirūpaṃ mokṣasvarūpamabhyupetya yena
<br/>kenāpi pravartitavyam | na kaścittasya pratibandhaṃ kartuṃ prabhavati | <b>mādhyamiketi |</b>
<br/>mādhyāmikā bauddhaviśeṣāḥ prāgdarśitāḥ (da. 2 pa. 156) | <b>duḥkhahetutvādu-
<br/>cchedya iti |</b> ata eva mādhyamikairātmocchedo mokṣa iti mokṣasvarūpamuktam | tā-
<br/>dṛśaṃ nyāyanaye svīkāryaṃ syāditi śaṅkakāśayaḥ | <b>kimātmeti |</b> saṃtānaḥ pravāhaḥ |
<br/>mādhyamikairyanmokṣasvarūpamātmoccheda ityuktaṃ tatrātmaśabdena jñānapravāho gṛhyata
<br/>uta tādṛśajñānapravāhāpekṣayātiriktastadāśrayo gṛhyata iti vikalpaḥ | <b>prathama
<br/>iti |</b> ātmaśabdena jñānaṃ gṛhyata iti pakṣa ātmoccheda ityasya jñānoccheda
<br/>ityarthaḥ | mokṣe ca jñānanāśo naiyāyikānāmabhīṣṭa eva | pāṣāṇakalpā
<br/>hi mokṣe jīvasya sthitiriti naiyāyikasiddhāntaḥ | tathā ca naiyāyikānukūlaṃ
<br/>pratipādayati mādhyamike tatpratikūlaṃ tatkhaṇḍanādikaṃ kaḥ kuryādityarthaḥ | <b>aśa-
<br/>kyavidhānaiveti |</b> kartumaśakyetyarthaḥ | tathā cātmocchedāsaṃbhavaḥ | pravṛttyanu-
<br/>papattiṃ nirūpayati -- <b>na khalviti |</b> vyavahārānupapattiṃ nirūpayati -- <b>sarvo
<br/>hīti |</b> śuko mukto vāmadevo mukta ityevaṃ prāyaḥ sarve prāṇino vyapadi-
<br/>śanti | tatra ca mokṣarūpadharmāśrayo dharmī kaścidastīti tadabhiprāyaḥ | mo-
<pb n="248"/>
<br/>kṣāvasthāyāmātmana eva nāśe tvayaṃ vyavahāro na saṃbhavatīti bhāvaḥ | vijñāna-
<br/>vādibhirbauddhaviśeṣaiḥ pratipāditaṃ mokṣasvarūpaṃ dūṣayati -- <b>dharminivṛttāviti |</b>
<br/>jñānaṃ hi nisargato nirmalaṃ kṣaṇikaṃ ca | āśrayasyātmanaḥ saṃbandhena ca tatra mala-
<br/>prādurbhāvaḥ | āśrayanivṛttau ca taduttaraṃ pratikṣaṇaṃ nirmalameva jñānamutpadyate | aya-
<br/>meva mahodaya iti tadbhāvaḥ | mahodayo mokṣaḥ | <b>bhāvanācatuṣṭayamiti |</b> sarvaṃ
<br/>duḥkhaṃ kṣaṇikaṃ svalakṣaṇaṃ śūnyamiti bhāvanācatuṣṭayaṃ prāguktam (da. 2 paṃ. 145) |
<br/>bhāvanā ca sāmānyato jāyamānā nābhijñānaṃ janayati | kiṃ tu prakṛṣṭaiva | yathā
<br/>sphuṭalakṣaṇarahite maṇyādāvayaṃ maṇirityuktyā maṇitvena bhāvanāyāṃ jātāyāmapi na
<br/>pratyabhijñā bhavati | kiṃ tu punaḥ punarnirīkṣaṇābhyāsena prakṛṣṭāyāṃ bhāvanāyāṃ
<br/>pratyabhijñā jāyate | laṅghanādāvapyabhyāsena prakarṣonubhūyate | laṅghanamuḍḍaya-
<br/>nam | atra tu bhāvanāyāḥ prakarṣo na saṃbhavati | bhāvanādhārasya sthirasyaikasyāsaṃ-
<br/>bhavāt | ātmanaḥ pratikṣaṇaṃ bhinnatvāt | tathā ca na sarveṣāṃ vastūnāṃ duḥkha-
<br/>kṣaṇikasvalakṣaṇaśūnyatvena pratyabhijñā saṃbhavatīti mokṣasāmagryabhāvaḥ siddhaḥ |
<br/>sāmānādhikaraṇyānupapattimupapādayati -- <b>sopaplavasyeti |</b> āśrayasaṃbaddhaḥ
<br/>samalo jñānapravāhaḥ sopaplavaḥ | tadbhinno nirupaplavaḥ | jainābhimataṃ mokṣasvarūpaṃ
<br/>prāguktaṃ (da. 3 paṃ. 346) dūṣayati -- <b>āvaraṇeti |</b> nirargalaḥ | pratibandha-
<br/>rahitaḥ | <b>dehameveti |</b> kāyo dehaḥ klībapuṃsoḥ (amarako. 2 | 6 | 71)
<pb n="249"/>
<br/>ityamarāddehaśabdasya klībatvamapi | <b>pratibandhabaleneti |</b> pratibandho vyāptiḥ |
<br/><b>kṛtapraṇāśeti |</b> kṛtapraṇāśasyākṛtābhyāgamasya ca svarūpaṃ prāguktam
<br/>(pṛ. 53 pa. 9) | <b>calanātmikāyā iti |</b> yataḥ kriyā calanasvarūpātaḥ
<br/>sā mūrtatvasya vyāpyā | yatra yatra kriyā tatra tatra mūrtatvamiti | tathā ca kri-
<br/>yāyā mūrtatvavyāpyatvādvyāpakasya mūrtatvasyātmanyabhāvena vyāpyabhūtāyāḥ kriyāyā
<br/>api tatrābhāva ityūrdhvagamanaṃ na saṃbhavatīti bhāvaḥ | cārvākasaṃmate mokṣasvarūpepi
<br/>duḥkhocchedostyeveti darśayati -- <b>pāratantryamiti | aiśvaryaṃ cediti |</b> yadyaiśvaryaṃ
<br/>svātantryapadārtha ityucyate tarhi tadvicāraśīlānāmabhimataṃ na bhavati | te hi mokṣaṃ
<br/>niratiśayaṃ nirupamaṃ cecchanti | jīvasyaiśvaryaṃ tu na kathamapi tathābhūtaṃ bhavati |
<br/>yadyadaiśvaryaṃ tattatsātiśayamiti vyāpteḥ | kiṃ ca loke tattadadhikārisāmantanṛpa-
<br/>sārvabhaumādīnāmīśvarāṇāmapi kvacidanaiśvaryaṃ dṛśyata eva | śarīrasya dhāraṇe tyāge
<br/>ca prāyaḥ sarve prāṇinonīśvarā eva | sāṃkhyābhimate mokṣasvarūpepi duḥkhocchedo-
<br/>styeveti darśayati -- <b>prakṛtīti |</b> prakṛtirasyākhilasya jaḍavargasya mūlakāraṇamace-
<br/>tanaṃ triguṇātmakaṃ pradhānam | puruṣo jīvaḥ | tayoranyatvaṃ viveko bhedaḥ | tasya
<br/>khyātiḥ pratītiḥ sākṣātkāraḥ | tasminsatītyarthaḥ | etadagre sāṃkhyadarśane spaṣṭaṃ bha-
<br/>viṣyati | <b>tatreti |</b> puruṣāśrayaṃ jīvāśrayam | <b>na śliṣyate |</b> na yujyate | jīvānāṃ
<footnote>11|133 -- prekṣāvadvikalpāsahatayā mukterdurnirūpatvāpatteḥ <roman>for</roman> prekṣāvatāṃ nābhi-
<br/>matam <roman>D.</roman></footnote>
<pb n="250"/>
<br/>yanmūlasvarūpeṇa sadaikarūpatayāvasthānaṃ sāṃkhyasaṃmataṃ tadbhaṅgaprasaṅgāditi bhāvaḥ
<br/>mīmāṃsakābhimatepi mokṣasvarūpe duḥkhocchedostyeveti darśayati -- <b>nityeti |
<br/>abhimataiveti |</b> leśatopi duḥkhasattve sukhasya niratiśayatvāsaṃbhavāditi bhāvaḥ |
<br/><b>paraṃ tviti |</b> mokṣe nityasukhaṃ vidyata ityatra na kiṃcitpramāṇamastītyarthaḥ |
<br/><b>śrutiriti |</b> sośnute sarvānkāmānsaha brahmaṇā vipaścitā (tai. 2 | 1) iti
<br/>śrutau mokṣe sarvakāmāvāptiruktā | tathā ca tatra sukhaṃ svīkāryamevetyāśayaḥ |
<br/><b>yogyeti |</b> yatra śrutyā pratipāditopi viṣayo bādhito bhavati tatra śruternāva-
<br/>kāśaḥ | na mukhyārthapratipādakatvam | kiṃ tu tādṛśī śrutirgauṇārthakatayopapāda-
<br/>nīyā | yathā ātmana ākāśaḥ saṃbhūtaḥ (tai. 2 | 1) ityākāśotpattiprati-
<br/>pādikā śrutirniravayavasyākāśasyotpattyasaṃbhavena bādhitaviṣayā saṃbhūta ityasyā-
<br/>bhivyakta ityarthaṃ gṛhītvā yojyate | tadvadatrāpi mokṣāvasthāyāṃ śarīrendriyasaṃbandhā-
<br/>bhāvena sukhānupalabdhyā bādhitaviṣayā satī gauṇārthatvena yojanīyā | sarvakā-
<br/>māvāptiśca sarvakāmānavāptyabhāvaḥ | mokṣe śarīrendriyarahitasya kāma eva nāsti
<br/>kutaḥ kāmānavāptiriti tadabhāvo vartata eva | kiṃ coktaśrutau sahāśnuta ityuktam |
<br/>sahetyasya yugapadityarthaḥ | sarvairindriyaiḥ sarvaviṣayabhogaścaikadā sutarāṃ na saṃbhavati |
<br/>manasoṇutvāt | tathā ca śrutergauṇārthakatvamavaśyaṃ svīkāryameva bhavati | <b>grāveti |</b>
<br/>plavante grāvāṇaḥ ityetādṛśaśruterapi mukhyārthenaiva prāmāṇyaṃ svīkāryaṃ syāt |
</p>
<p><b>arocaketi |</b> sauvīraṃ kāñjikam | arocakagrastasya hi bhakṣaṇe pravṛttiḥ
<br/>svabhāvato durlabhaiva | tatra ca yadi nīrasataraṃ kāñjikaṃ bhakṣyaṃ dīyate ceddurlabhataraiva
<br/>bhavati | tathā mokṣe pravṛttiḥ prāṇināṃ prathamata eva viralā | tatra ca mokṣe sukhaṃ nā-
<br/>stītyucyamāne viralataraiva syādityāśayaḥ | <b>nāṭaketi |</b> nāṭakādau hyuktivaicitryaṃ
<br/>śrotṛcetasi kṣaṇaṃ camatkāramātraṃ vidhatte na tu taduktārthasya pramāṇāntarāsiddhatve
<footnote>11|140 -- bhā <roman>for</roman> bhaṭṭa. <roman>D.</roman></footnote>
<pb n="251"/>
<br/>tādṛśoktimātreṇa siddhirbhavati | na hyanukūlatarkābhāve dṛṣṭāntamātreṇa kaścidarthaḥ
<br/>siddho bhavati | anukūlatarkābhāvaṃ darśayati -- <b>sukhasyeti |</b> yadyatsukhaṃ tatta-
<br/>tsātiśayamiti vyāptiḥ | tathā ca tatra sarvatra tādṛśātiśayāprāptyā tadāśāba-
<br/>ddhasya duḥkhamavarjanīyameva | pratyakṣaṃ ca sukhānubhavakāle pariṇāmadṛṣṭyā duḥkham |
<br/>tathā bahubhiḥ sukhavirodhibhirākrāntaṃ sukhamiti duḥkhasaṃbaddhameva | tathā aprāptasya
<br/>sukhasādhanasya prārthanāyāṃ parikleśa eveti na kiṃcidapi sukhaṃ duḥkhenāsaṃbaddhaṃ
<br/>dṛśyate | tathā ca sukhoddeśena mokṣe pravṛttirna saṃbhavatīti bhāvaḥ | <b>nanveka-
<br/>miti |</b> duḥkhaṃ tyaktukāmasya sukhaṃ tyājyaṃ bhavedityato duḥkhanivṛttipakṣo na
<br/>prārthanīyo bhavatītyāśayaḥ | mokṣe sukhamiti pakṣopi na prārthanīyo bhavati
<br/>yatastatra prekṣāvatāṃ pravṛttirnopapadyata ityāśayenottarayati -- <b>sukhasaṃpādana iti |</b>
<br/>yathā tapte lohapiṇḍe suvarṇabuddhyā tadgrahītuṃ pravṛttasya na kevalaṃ suvarṇālābhaḥ
<br/>pratyuta dāhastathātra sukhabuddhyā pravṛttasya tatsukhaṃ prāpyeta na vā | duḥkhaṃ tvavarjanīya-
<br/>meva | tathā ca kathaṃ tatra | prekṣāvānpravarteta | sukhe duḥkhasyāvaśyakatvaṃ sukhāpekṣayā
<br/>duḥkhasyādhikyaṃ ca darśayati -- <b>tathā hītyādinā |</b>
</p>
<p><b>tadvyāpteti |</b> liṅgaṃ jñāpakam | idamīśvaravyāpyam -- ityevaṃrūpeṇa na kima-
<pb n="252"/>
<br/>pīśvarajñāpakaṃ vastu pratyakṣādipramāṇairanubhūyata ityāśayaḥ | <b>apasiddhānteti |</b>
<br/>āgamo hi paurvāparyaviśeṣaviśiṣṭanānāvarṇātmakaḥ | varṇāstūccāritapradhvaṃsitayā
<br/>pratyakṣamevānityā anubhūyanta ityāgamasyānityatvaṃ sidhyatīti naiyāyikasiddhāntaḥ |
<br/><b>parasparāśrayeti |</b> āgamasyānityatvāttatprāmāṇyaṃ kartṛprāmāṇyāpekṣam | kartuśce-
<br/>śvarasya prāmāṇyaṃ tatkṛtāgamāpekṣamityanyonyāśraya iti bhāvaḥ | kāryatvahetorhe-
<br/>tvābhāsatvamāśaṅkya nirākaroti -- <b>na cāyamityādinā | sāvayavatveneti |</b>
<br/>tathā ca prayogaḥ -- nagasāgarādikaṃ kāryaṃ sāvayavatvāddhaṭavaditi | anenānumānena
<br/>kāryatvaṃ prasādhya tatastena hetunā punaranumānāntareṇa sakartṛkatvasiddhiriti bhāvaḥ |
<br/><b>gaganādāviti |</b> ghaṭādīnāṃ yevayavāstairākāśasya saṃyogo vidyate | kāryatvaṃ
<br/>tvākāśasya naiyāyikairneṣyate | tathā ca kāryatvarūpasādhyābhāvavatyākāśe sāvayava-
<br/>tvasya hetoḥ sattvena vyabhicāra ityāśayaḥ | svāvayavaiḥ saha saṃyogitvamityarthe tu
<br/>ghaṭādīnāmapi sāvayavatvaṃ na syāt | avayavāvayavinoḥ samavāyasya naiyāyikai-
<br/>ruktatvāt | svāvayavānāṃ mitho yaḥ saṃyogastadvattvamityarthepi saṃyogāśrayatvamavaya-
<br/>vānāmeva na tvavayavina iti ghaṭādeḥ sāvayavatvaṃ na syāditi doṣastadavastha
<br/>eva | <b>tantutvādāviti |</b> paṭāvayaveṣu tantuṣu samavāyasaṃbandhena tantutvasya vidya-
<br/>mānatvāt | <b>samavetadravyatvamiti |</b> ākāśaṃ hi niravayavatvānna samavetam |
<br/>tantutvaṃ tu na dravyamiti noktasthale vyabhicāraḥ | <b>avāntareti |</b> avāntaramahattva-
<br/>mapakṛṣṭamahattvam | tacca paramamahattvābhāvavatsu dvyaṇukādiṣu nagasāgarādiṣu
<br/>sarveṣvanityadravyeṣu vidyate | tathā ca prayogaḥ -- nagasāgarādikaṃ kāryaṃ parama-
<br/>mahattvābhāvavattve sati mahattvāddhaṭādivaditi | <b>nāpīti |</b> sakartṛkatvasādhakaḥ
<footnote>11|163 -- atat <roman>for</roman> niyata. <roman>D.</roman></footnote>
<pb n="253"/>
<br/>kāryatvaheturviruddharūpo hetvābhāso na bhavatītyarthaḥ | <b>nāpyanaikāntika iti |</b>
<br/>sakartṛkatvarūpasādhyābhāvavati paramāṇvādau kāryatvasyādarśanānna kāryatva-
<br/>heturvyabhicarito bhavatīti bhāvaḥ | <b>kālātyayāpadiṣṭaḥ |</b> bādhito hetvābhāsa-
<br/>viśeṣaḥ | <b>na hīti |</b> yathā prauḍhasya siṃhasya yaḥ kaściddhariṇaśiśuḥ pratibhaṭa iti
<br/>vaktumaśakyaṃ tathāyamakartṛkatvasādhakatvena tvaduktaḥ śarīrājanyatvahetuḥ sakartṛkatva-
<br/>sādhakasya kāryatvahetoḥ pratibhaṭo na bhavati | atulyabalatvāt | tadeva darśaya-
<br/>nnāha -- <b>ajanyatvasyaiveti |</b> yathā parvatognimānnīladhūmādityatra nīleti
<br/>viśeṣaṇasya na kiṃcitsāmarthyamasti | viśeṣyamātrasya dhūmasyāgnisādhane paryāpta-
<br/>tvāt | tathātra kevalamajanyatvamevākartṛkatvasādhane paryāptaṃ na tatra śarīrapadā-
<br/>pekṣā | tathā cedṛśaḥ prayukto hetuḥ prayokturajñānaṃ sūcayati | <b>asiddheriti |</b>
<br/>ajanyatvaṃ hyutpattirāhityam | tacca nagasāgarādiṣu na kenāpi pramāṇena
<br/>sādhayituṃ śakyate | <b>nāpīti |</b> kāryatvahetorvastuta upādhirnāstyeva | paraṃ tūpādhi-
<br/>śaṅkayāpyayaṃ kāryatvahetuḥ kalaṅkito na bhavati | yadi sakartṛkatvasya vyāpakaṃ
<br/>kiṃcidvastu kāryatvasyāvyāpakaṃ saṃbhavettarhyupādhiśaṅkā | tādṛksaṃbhavaśca kāryatvasya
<br/>vyabhicāritve satyeva | vyabhicāraścākartṛke vastuni kāryatvadarśane satyeva |
<br/>tacca darśanamanukūlatarkeṇa bādhyata iti bhāvaḥ | <b>kāryamapi na syāditi |</b>
<br/>kartṛjanyasyaiva kāryatvāt | <b>iheti |</b> kārakacakraṃ kartṛkarmakaraṇasaṃpradānāpādānā-
<br/>dhikaraṇarūpaṃ kārakaṣaṭkam | tadanapekṣayā yasya vastunaḥ svarūpaprāptirbhavettādṛśaṃ
<br/>vastu jagati kimapi nāstītyarthaḥ | <b>tacceti |</b> maryādāvasthitiviśeṣaḥ | ghaṭapaṭā-
<br/>dikāryotpādanasamaye kumbhakārakuvindādiḥ kartā sarvāṇi kārakāṇi kāryotpattyā-
<br/>nuguṇyenāvasthāpayati | svasyāpyavasthānaṃ tathaiva | <b>kartṛtvaṃ ceti |</b> na mṛddaṇḍādīni
<br/>ghaṭamutpādayituṃ kumbhakāraṃ prayojayanti | pratyuta kumbhakāra eva tāni svecchayā
<pb n="254"/>
<br/>prayojayati | kartā hyādau jānāti tata icchati tato yatata iti prasiddham |
<br/><b>evaṃ ceti |</b> akartṛkasthale hi kartaiva nāstīti tvatsaṃmatameva | tatra cārthādeve-
<br/>tarakārakāṇi vyāpāraśūnyāni | evaṃ satyapi tatra kāryatvaṃ svīkriyate cetkāraṇaṃ
<br/>vinaiva kāryotpattiḥ svīkṛtā bhavediti tavāyaṃ mahānpramāda iti bhāvaḥ |
<br/><b>niraṭaṅki |</b> nirbaddham | uktamiti yāvat | <b>anukūleneti |</b> hetāvanukūlatarkeṇa
<br/>yukte sati tatra nopādhiḥ saṃbhavati | upādhitvābhimate sādhyavyāpakatvasyā-
<br/>bhāvena tasyopādhilakṣaṇānākrāntatvāt | sādhyavyāpakatve sati sādhanā-
<br/>vyāpakatvamupādhilakṣaṇam | anukūlatarkeṇa hi hetuḥ sādhyavyāpya iti niścayo
<br/>bhavati | tādṛśasya svavyāpyasya yo vyāpako na bhavati kvacittādṛśavyāpyasa-
<br/>ttvepi na vidyate sa svasya (sādhyasya) vyāpakaḥ kathaṃ bhavet |
<br/>svavyāpyāvyāpakasya svavyāpakatvābhāvaniyamāditi bhāvaḥ | <b>yadīśvara
<br/>iti |</b> ayaṃ ca tarkaḥ prāgukta (da. 11 paṃ. 165) siddhāntisaṃmatā-
<br/>numānasya pratikūlaḥ | etattarkasahāyena jāyamānaṃ śaṅkākṛdabhimatamanumānaṃ
<br/>tvittham -- īśvaro nagasāgarādikartā na bhavati śarīrarahitatvādākāśādiva-
<br/>diti | <b>īśvarasiddhīti |</b> yadyāgamādipramāṇeneśvarasiddhirabhyupagamyate tarhi
<br/>tenaiva pramāṇeneśvarasya jagatkartṛtvamapyāstheyaṃ bhavati | tathā ca tvaduktānumānaṃ
<br/>bādhitaṃ bhavatīti na tena kartṛtvasya niṣedho bhavati | athāgamādi na pramāṇaṃ
<br/>kiṃ tu pramāṇābhāsa itīśvarasyāsiddhirityucyate tarhi tvaduktānumāne pakṣāsi
<pb n="255"/>
<br/>ddhirnarīnartti | tathā cobhayathāpi tvaduktirvyāhateti bhāvaḥ | <b>na ca viśeṣeti |</b>
<br/>īśvaro hi nityadravyamiti tatra kaścidviśeṣo naiyāyikairāsthīyate | viśeṣaśca
<br/>svabhāvata eva svalakṣaṇa itarebhyaḥ sarvebhyo vilakṣaṇaḥ | tathā ca jagati jīvānāṃ
<br/>kartṛtvaṃ dṛṣṭvā tatsālakṣaṇyena kathaṃ sarvatovilakṣaṇaviśeṣavati kadāpyadṛṣṭa
<br/>īśvare kartṛtvaṃ sādhyate | viśeṣasvabhāvaviruddhatvāditi śaṅkāśayaḥ | <b>jñātatveti |</b>
<br/>viśeṣo jñātaścetsa svabhāvata itarasarvavilakṣaṇa ityanyatra kvāpyadṛṣṭasya jagatka-
<br/>rtṛtvasya prayojako bhavet | na kiṃcittatra bādhakaṃ dṛśyate | ajñātaścenna tadāśra-
<br/>yeṇānumānasya virodhodbhāvanaṃ saṃbhavatītyāhuḥ |
</p>
<p><b>ata eveti |</b> avāptasakalakāmatvena tadaniṣṭasyāsaṃbhavādeva nāniṣṭapari-
<br/>hārārthā pravṛttiḥ saṃbhavati | <b>dvitīye |</b> parārthapravṛttyaṅgīkāre | <b>kiṃ nāmeti |</b>
<br/>api tu sarvameva kṛtaṃ bhavet | iṣṭāpattistu prayojanādarśanaparāhatetyāśayaḥ |
</p>
<p><b>svātantryabhaṅga iti |</b> īśvarasya jagatsṛṣṭau prāṇikṛtakarmāpekṣāyāṃ parāva-
<br/>lambitvaprasaṅgādityāśayaḥ | <b>svāṅgamiti |</b> yathā kvacidanvārambhaṇaprasaṅge
<br/>svahastapādādināvayavena vyavadhānaṃ na manyate lokastathātra karmāpi jagada-
<br/>ntargatamīśvarakāritamiti karmāpekṣāyāmapi neśrarasya parāvalambitvam | pratyuta
<pb n="256"/>
<br/>svārabdhakāryasya sādhanamapi svādhīnameveti svātantryasyotkarṣa eva | atheśvara-
<br/>sadbhāve pramāṇamāgamaṃ darśayati -- <b>eka eveti |</b> eka eveśvarovatasthe na tatra
<br/>kaścana dvitīyosti | yadetaddvitīyaṃ dṛśyate tadakhilaṃ tenaiva nirmitamityāga-
<br/>matātparyam | <b>parasparāśrayeti |</b> īśvarasyāgamena sādhana īśvarāgamayoḥ
<br/>parasparāśrayarūpo yo doṣastadrūpavyādheḥ pratīkāraṃ kurvityarthaḥ | aśakyapratī-
<br/>kāroyaṃ vyādhiriti śaṅkakasya gūḍhāśayaḥ | <b>tasya |</b> parasparāśrayasya | <b>parameśva-
<br/>rasya nityatveneti |</b> tathā cotpattāvīśvaro nāgamasāpekṣaḥ | kiṃ ca nityatvā-
<br/>dīśvaraḥ svata eva pramāṇamiti neśvaraprāmāṇyamapyutpattāvāgamāpekṣamiti
<br/>bhāvaḥ | <b>anyata iti |</b> yathā ghaṭa utpattau kumbhakārāpekṣo na tu jñāne |
<br/>jñāne tu prakāśādyapekṣaḥ | tathotpattāvāgama īśvarāpekṣostu nāma | guruparaṃparā-
<br/>dinā sāṃprataṃ jāyamāna āgamajñāne tu neśvarāpekṣopalabhyate | evamāgamavṛttidha-
<br/>rmāṇāṃ jñānepīśvarāpekṣā nāstītyāha -- <b>nāpīti |</b> tīvrastīkṣṇo duḥsaho bhayaṃkaraḥ
<br/>kaṭuḥ | āgamo hyarthaviśiṣṭaḥ śabdaḥ | tatrārthe kvacittīkṣṇatvādayo dharmā
<br/>upalabhyante | śabde ca karṇakaṭutvādayaḥ | ete ca dharmā anityatvavyāpyā
<br/>ityāgamānityatvamavagamayanti | etaduktaṃ bhavati -- yathā sthale naukāyā anyatra
<br/>nayane śakaṭāpekṣā | jale ca śakaṭasyānyatra nayane naukāpekṣetyevaṃ vidyamānopi
<br/>parasparāśraya ādhārabhedena na doṣarūpatāmāvahati tathā āgamasyotpattāvīśvarā-
<br/>pekṣā na jñāne īśvarasya ca jñāna āgamāpekṣā notpattāviti viṣayabhedena parasparā-
<br/>śrayadoṣo nāsti | evamīśvaraprāmāṇyāgamaprāmāṇyayorapi bodhyamiti ||
</p>
<p>iti sarvadarśanasaṃgrahavyākhyāyāṃ darśanāṅkurābhidhāyāmakṣapādadarśanaṃ samāptam ||
<footnote>11|210 -- bodha <roman>for</roman> bādha <roman>D.</roman></footnote>
</p>
<pb n="257"/>
<p><b>dvādaśalakṣaṇīti |</b> lakṣaṇaśabdodhyāyavācī | dvādaśānāṃ lakṣaṇānāṃ
<br/>samāhāro dvādaśalakṣaṇī | tādṛśasya dvādaśādhyāyopetasya pūrvamīmāṃsāśāstrasya
<br/>dharmo viṣayaḥ | <b>vidhyarthavādeti |</b> prathamādhyāyasya prathamapāde vidheḥ prāmāṇya-
<br/>vicāraḥ | dvitīyapāderthavādamantrayoḥ | tṛtīyapāde manvādismṛtīnām | ācā-
<br/>rasyāpi prāmāṇyaṃ tatraiva nirūpitam | caturthapāda udbhiccitrādināmadheyānāṃ
<br/>prāmāṇyamiti | <b>upoddhāteti |</b> dvitīyādhyāyasya prathame pāda ākhyātamevāpū-
<br/>rvabodhakamapūrvasadbhāva ityādikaḥ karmabhedacintopayukta upoddhāto varṇitaḥ |
<br/>dvitīye dhātubhedapunaruktyādibhiḥ karmabhedaḥ | tṛtīye karmabhedaprāmāṇyāpavādaḥ |
<br/>caturthe nityakāmyayoḥ prayogayorbhedaḥ | <b>tṛtīye śrutiliṅgeti |</b> atra prasaṅgā-
<br/>cchrutyādipramāṇāni teṣu pūrvapūrvaprābalyaṃ ca nirūpyate |
</p>
<p>tatra jaimineḥ sūtram -- śrutiliṅgavākyaprakaraṇasthānasamākhyānāṃ samavāye
<br/>pāradaurbalyamarthaviprakarṣāt (jai. sū. 3 | 3 | 14) iti | asyārthaḥ -- mantrasya
<br/>devatāyā havirdravyasyānyasya vā kasyacitkva viniyoga ityākāṅkṣāyāṃ tatra
<br/>nirṇāyakāni śrutyādīni ṣaṭ pramāṇāni | ekatra pramāṇadvayasaṃnipāte tu pūrvā-
<br/>pekṣayā paraṃ durbalam | yatorthasya viniyogarūpasya viprakarṣāt | pūrvapramāṇāpekṣayā
<br/>vilambena pratītijanakatvāt | tathā hi -- sarvatra nirṇāyakaṃ pramāṇaṃ śrutirūpamekameva |
<br/>sā ca śrutirdvividhā | kvacitsākṣātpaṭhitā kvacidanumitā | ādyā yathā | aindryā
<br/>gārhapatyamupatiṣṭhata iti | atrendradevatāsaṃbandhinyā ṛco gārhapatyāgnyupasthāpane
<br/>viniyogaḥ sākṣācchrutyaiva pratipāditaḥ | dvitīyā yathā -- syonaṃ ta iti puroḍā-
<br/>śasya sadanaṃ karoti iti | nedaṃ vākyaṃ śrutau paṭhyamānaṃ kvacidupalabhyate | kiṃ
<br/>tu syonaṃ te sadanaṃ kṛṇomi (tai. brā. 3 | 6) iti mantrasyārthaṃ dṛṣṭvā tena liṅgena
<br/>mantrārthānusāreṇa mantraviniyojikeyaṃ śrutiranumīyate | tayā ca viniyogaḥ | liṅgaṃ
<pb n="258"/>
<br/>hyarthaprakāśanasāmarthyameva | tacca śrutyanumāpakaṃ liṅgaṃ dvividham | kvacitsākṣā-
<br/>ddṛśyamānaṃ kvacidanumitam | ādyamupadarśitam | antyaṃ yathā -- devasya tvā savituḥ
<br/>prasaveśvinorbāhubhyāṃ pūṣṇo hastābhyāmagnaye juṣṭaṃ nirvapāmi (tai. saṃ. 1 | 1 | 4) |
<br/>idaṃ caikaṃ vākyam | vākyaṃ cākāṅkṣādivaśātparasparānvitārthakapadānāṃ samūhaḥ |
<br/>asmindevasya tveti vākyegnaye juṣṭamityādibhāgasya nirvāparūpārthaprakāśanasā-
<br/>marthyaṃ pratyakṣato dṛśyata eva | tadekavākyatayāvaśiṣṭasyāpi devasya tvetyādi-
<br/>bhāgasya vākyapramāṇabalena tādṛśanirvāparūpārthaprakāśanasāmarthyamanumīyate |
<br/>tena ca samuditena liṅgena devasya tveti nirvapati iti śrutiranumīyate | tayā
<br/>ca devasya tveti mantrasya nirvāpakarmaṇi viniyogaḥ | tacca liṅgānumāpakaṃ vākyaṃ
<br/>dvividham | kvacitsākṣāddṛśyamānaṃ kvacidanumitam | ādyamupadarśitam | antyaṃ
<br/>yathā -- samidho yajatītyatreṣṭaviśeṣasyānirdeśātsamidyāgena kiṃ bhāvayedityeva-
<br/>mastyupakāryākāṅkṣā | darśapūrṇamāsavidhivākyepi darśapūrṇamāsābhyāṃ svargaṃ
<br/>bhāvayetkathamityevamastyupakārakākāṅkṣā | ubhayākāṅkṣaiva prakaraṇaṃ pramāṇami-
<br/>tyucyate | ubhayākāṅkṣayaiva ca tayorekavākyatānumīyate | tadbalācca darśapūrṇa-
<br/>māsaphalībhūtasvargasādhanībhūtārthaprakāśanasāmarthyaṃ samidho yajatītyāderanumīyate |
<br/>tena ca śrutiranumīyate | tayā ca samidyāgasya darśapūrṇamāsakarmaṇi viniyogaḥ |
<br/>seyaṃ prakaraṇaśabditobhayākāṅkṣā dvividhā | kvacitsākṣāddṛśyamānā kvacidanu-
<br/>mitā | ādyopadarśitā | antyā yathā -- aindrāgnamekādaśakapālaṃ nirvapet
<br/>(tai. saṃ. 2 | 2 | 11) vaiśvānaraṃ dvādaśakapālaṃ nirvapet (tai. saṃ. 2 | 2 | 5) ityevaṃ
<br/>krameṇeṣṭayo vidhīyante | tatra cendrāgnī rocanā divaḥ (tai. saṃ. 4 | 2 | 11) ityā-
<br/>dīnāṃ yājyānuvākyāmantrāṇāṃ yathāsaṃkhyaṃ prathamasya prathamaṃ dvitīyasya dvitīyamityevaṃ
<br/>viniyogo yathāsaṃkhyapāṭhādbhavati | pāṭhasthānaviśeṣeṇa hyubhayākāṅkṣānumīyate |
<br/>tayā caikavākyatānumīyate | tayā ca liṅgam | tena ca śrutiḥ | tayā ca vini-
<br/>yoga iti | tadidamubhayākāṅkṣānumāpakaṃ sthānaṃ pramāṇaṃ dvividham | kvacitsā-
<br/>kṣāddṛśyate kvacitsamākhyayānumīyate | ādyamupadarśitam | antyaṃ yathā -- hautra-
<br/>maudgātramityādi | atra hoturidaṃ hautramityādiyogabalena hautrādisamākhyātāni
<br/>karmāṇi hotrādibhiranuṣṭheyāni | samākhyā yogabalam | anvarthateti yāvat |
<br/>samākhyā hi saṃbandhanibandhanā asaṃnihitena saṃbandhāyogāttatsiddhyarthaṃ saṃnidhipā-
<br/>ṭharūpaṃ kramaṃ kalpayati | pāṭhaviśeṣakramenumite tenobhayākāṅkṣānumānam | tayā
<br/>vākyam | tena liṅgam | tena śrutiḥ | tayā ca viniyoga iti |
</p>
<pb n="259"/>
<p>tatra tṛtīyādhyāyasyāṣṭau pādāḥ | tatra prathameṅgatvabodhakoktaśrutyādipramā-
<br/>ṇaṣaṭkamadhye śrutirvicāritā | dvitīye liṅgam | tṛtīye vākyaprakaraṇasthānasamā-
<br/>khyārūpaṃ pramāṇacatuṣṭayam | caturthe nivītopavītādiṣvarthavādatvavidhitvādinirṇa-
<br/>yahetuḥ śrutyādeḥ parasparavirodhasadasadbhāvaḥ | pañcame pratipattikarmāṇi | upayukta-
<br/>dravyasya viniyogaḥ pratipattiḥ | ṣaṣṭhenārabhyādhītāni | saptame bahupradhānopakā-
<br/>rakaprayājādikarmāṇi | aṣṭame yajamānakarmāṇi | <b>caturtha iti |</b> caturthādhyāyasya
<br/>prathame pāde pradhānabhūtāmikṣā dadhyānayanasya prayojiketyādi pradhānaprayoktṛtvaṃ
<br/>vicāritam | dvitīye tvapradhānaṃ vatsāpākaraṇaṃ śākhācchede prayojakamityādyapradhāna-
<br/>prayoktṛtvam | tṛtīye juhūparṇamayītvāderapāpaślokaśravaṇādiphalabhāvābhāvacinta-
<br/>nam | caturthe rājasūyagatagauṇāṅgākṣadyūtādicintanam | <b>pañcame śrutyādīti |</b>
<br/>atra prasaṅgācchrutyādikramavicāraḥ kriyate |
</p>
<p>śrutyarthapaṭhanasthānamukhyapravṛttyākhyāni ṣaṭ pramāṇāni kramabodhanadvārā prayoga-
<br/>vidheraṅgabhūtāni | tatra śrutiryathā -- vedaṃ kṛtvā vediṃ karotīti | atra pūrvakālabo-
<br/>dhakaktvāpratyayaśrutyaivādau vedakaraṇaṃ tato vedikaraṇamiti kramovasīyate | bhuktvā
<br/>vrajatītivat | vedo darbhamuṣṭiḥ | vediḥ pariṣkṛtā bhūmiḥ | yatra prayojanavaśena
<br/>kramo nirṇīyate sorthakramaḥ | yathā -- agnihotraṃ juhoti yavāgūṃ pacatīti | atra
<br/>yadyapi yavāgūṃ pacatīti vākyaṃ paścātpaṭhyate tathāpi yavāgvā homārthatvena
<br/>tatpākaḥ prayojanavaśātpūrvamanuṣṭhīyate paścāddhomaḥ | pāṭhakramānusāreṇa homānantaraṃ
<br/>yavāgvāḥ pākakaraṇe tu tasyādṛṣṭaṃ phalaṃ kalpayitavyaṃ syāt | śrautakramasyārthakramasya
<br/>cābhāve tu pāṭhakramo grāhyaḥ | sthānamupasthitiḥ | deśataḥ kālataśca yatra yadupa-
<br/>sthitaṃ tatra tatprathamataḥ kāryaṃ paścādanyat | pradhānakrameṇa yoṅgānāṃ kramaḥ sa
<br/>mukhyakramaḥ | yena krameṇādityādyāḥ pradhānadevatāḥ pūjyante tenaiva krameṇa tadadhi-
<br/>devatādyā api pūjyante | pravṛttikramastvekatra yena krameṇopacārāḥ pravartitāste-
<br/>naiva krameṇānyatreti |
</p>
<p>tatra prathame pāde śrutyarthapaṭhanādikramo nirūpitaḥ | dvitīye kramaviśeṣaḥ | sa
<br/>cānekeṣu paśuṣvekaikadharmasamāpanamityādirūpaḥ | tṛtīye vṛdhyavṛddhī | yathāgnīṣomīya-
<br/>paśāvekādaśaprayājānyajati | tatra pañcaprayājānāṃ dvirāvṛttiṃ kṛtvā punarapi carama-
<br/>prayāje sakṛdāvartite satyekādaśasaṃkhyā saṃpādanīyetyevaṃ vṛddhiḥ | kvacittadabhāvaḥ |
<br/>caturthe śrutyādiṣu ṣaṭsu pūrvapūrvasya prābalyamuttarottaraṃ durbalamityādivicāraḥ | <b>ṣaṣṭha
<pb n="260"/>
<br/>iti |</b> ṣaṣṭhādhyāyasya prathame pāde karmādhikāraścakṣuṣmato nāndhāderityevamadhikārī
<br/>nirūpitaḥ | dvitīyedhikāridharmāḥ | tṛtīye mukhyābhāve pratinidhiḥ kva grāhyaḥ kva
<br/>vā neti | caturthe kva kasya lopa iti | pañcame kālādivaiguṇye prāyaścittam | ṣaṣṭhe
<br/>satrādhikāriṇaḥ | saptame pitrādi na deyamiti | aṣṭame laukikāgnau kva homa
<br/>iti | <b>saptama iti |</b> prathame samānamitaracchayenenetyādipratyakṣavacanairatideśo
<br/>nirūpitaḥ | dvitīye tādṛśātideśasya śeṣaḥ | tṛtīyegnihotranāmnātideśaḥ | caturthe
<br/>liṅgātideśaḥ | <b>aṣṭama iti |</b> prathame pratyakṣavacanābhāvepi spaṣṭairliṅgairatideśaḥ |
<br/>dvitīye aspaṣṭairliṅgairatideśaḥ | tṛtīye prabalena liṅgenātideśaḥ | caturthetideśā-
<br/>pavādaḥ | <b>navama iti |</b> prathama ūhaprārambhaḥ | ūho nāma mantreṣu sthitānāṃ
<br/>devatāliṅgasaṃkhyādivācakaśabdānāṃ prayogaviśeṣe tattaddevatāliṅgasaṃkhyādyanusāreṇa
<br/>parivartanam | dvitīye sāmohaḥ | tṛtīye mantrohaḥ | caturthe mantrohaprasaṅgāpatito
<br/>vicāraḥ | <b>daśama iti |</b> prathame bādhaheturdvāralopaḥ | yathā yatra vediniṣpādana-
<br/>rūpaṃ dvāraṃ nāsti tatra vediniṣpādakānāmuddhananādikarmaṇāmarthādbādho bhavati |
<br/>yathā ca yatra na dhānyasya vituṣīkaraṇaṃ tatrāvaghātasya bādhaḥ | dvitīye tasyaiva
<br/>dvāralopasya bahubhirudāharaṇairvistāraḥ | tṛtīye bādhakāraṇaṃ kāryaikatvam | yathā
<br/>prakṛtibhūte yāge gavāśvādidakṣiṇāyāḥ kāryaṃ ṛtvikparigraha uktaḥ | vikṛtibhūte
<br/>kasmiṃścidyāge tu tasmā eva kāryāya dhenudakṣiṇoktā | tayā ca prakṛtivadityati-
<br/>deśaprāptāyā gavāśvādidakṣiṇāyā bādhaḥ | caturthe yatra bādhakāraṇaṃ nāsti tatra
<br/>samuccaya uktaḥ | pañcame bādhaprasaṅgena grahādivicāraḥ | ṣaṣṭhe bādhaprasaṅgena sāmavi-
<br/>cāraḥ | saptame bādhaprasaṅgenetarasāmānyavicāraḥ | aṣṭame bādhopayukto nañarthavi-
<br/>cāraḥ | <b>ekādaśa iti |</b> sakṛdanuṣṭhānena siddhistantram | tanyate vistāryate bahūnāmu-
<br/>pakāro yena sakṛtpravartitena tattantram | anekoddeśena sakṛdanuṣṭhānaṃ tantram | yatsakṛ-
<br/>tkṛtaṃ bahūnupakaroti | yathā bahūnāṃ madhye sthāpito dīpaḥ | yastvāvṛttyā bahūnupakaro-
<br/>ti sa āvāpaḥ | yathā bahūnāṃ bhojanam | prasaṅgastvanyoddeśenānyadīyasyāpi sahā-
<br/>nuṣṭhānamiti bhedaḥ | tatra prathame pāde tantrasyopoddhātaḥ | dvitīye tantrāvāpau | tṛtīye
<pb n="261"/>
<br/>tantravistāraḥ | caturtha āvāpavistāraḥ | <b>dvādaśa iti |</b> ekoddeśenānuṣṭhitamapi
<br/>kiṃcidaṅgaṃ yaddeśakālakartraikye satyanuddeśyamapyupakaroti sa prasaṅga ityucyate | tatra
<br/>prathame prasaṅgavicāraḥ | dvitīye tantriṇāṃ nirṇayaḥ | tantraṃ sādhāraṇo dharmaḥ | sādhā-
<br/>raṇoṅgakalāpaḥ | sa yeṣāṃ te tantriṇaḥ | tṛtīye samuccayaḥ | caturthe vikalpaḥ |
<br/>evaṃ saṃkṣepeṇa dvādaśādhyāyapādārthāḥ saṃgṛhītāḥ |
</p>
<p><b>athāta iti |</b> śrutipratipādito yāgādirdharmaḥ | tasya jijñāsā vicāraḥ |
<br/>yatodhyayanasyārthajñānaṃ phalamato gurukulasthitipūrvakavedādhyayanānantaraṃ dharmavicāraḥ
<br/>kartavya iti sūtrārthaḥ | adhikaraṇamavāntaraprakaraṇam | <b>viṣayeti |</b> yamadhikṛtya
<br/>vicāraḥ pravartate sa viṣayaḥ | koṭidvayāvagāhijñānaṃ saṃśayaḥ | koṭidvayaṃ ca kva-
<br/>cidbhāvarūpam | yathāyaṃ sthāṇurvā puruṣo veti | kvacidbhāvābhāvarūpam | yathātra
<br/>manuṣyosti na veti | dvayapadamanekopalakṣakam | vādipratipāditaṃ mataṃ pūrvapakṣaḥ |
<br/>siddhānto nirṇayaḥ | saṃgatiśca śāstrasaṃgatiradhyāyasaṃgatiḥ pādasaṃgatiśceti
<br/>tridhā | sā cāyaṃ vicārosmiṃñchāstresminnadhyāyesminpāde kartuṃ yukta ityevaṃrūpā |
<br/>tathā pūrvottarādhikaraṇayoḥ parasparamavāntarasaṃgatiśceti | bhaṭṭaistu saṃgatiradhikara-
<br/>ṇāṅgatvena noktā kiṃ tūttaram | vādimatanirāsakaṃ vākyamuttaram | nirāsaścāsadutta-
<br/>reṇāpi bhavatītyato nirṇayasyottarāpekṣayā pārthakyena gaṇanam | taduktam --
</p>
<p><lg><l>viṣayo viśayaścaiva pūrvapakṣastathottaram |</l>
<l>nirṇayaśceti pañcāṅgaṃ śāstredhikaraṇaṃ smṛtam ||</l></lg> iti |
<br/>viśayaḥ saṃśayaḥ |
</p>
<p><b>ācāryamateti |</b> idameva bhaṭṭamatamityucyate | <b>adhyayanavidheriti |</b>
<br/>svādhyāyodhyetavya ityadhyayanavidhirdṛṣṭārthaḥ | dṛṣṭorthaḥ prayojanamarthāvabodharūpaṃ
<br/>yasya tādṛśaḥ | adhyayanaṃ cācāryakṛttoccāraṇānusāreṇa tatsamānānupūrvīkamuccā-
<pb n="262"/>
<br/>raṇam | tatraiva kevalaṃ nādhyayanavidhestātparyam | kiṃ tu tadarthajñānarūpadṛṣṭaphalaparya-
<br/>ntamapi | arthajñānaṃ ca vicāraṃ vinā na saṃbhavatītyato vicāraśāstrametajjaimini-
<br/>proktaṃ vidhyanugrahādārambhaṇīyaṃ bhavati | yadi ca svargādirūpādṛṣṭaphalārtha eva
<br/>vidhirna tu tasyārthajñānarūpadṛṣṭaphalaparyantaṃ tātparyaṃ tarhi vicārasyānāvaśyakatvena
<br/>vicāraśāstrasya vidhyanugrahābhāvena vaidhatvābhāvādanārambhaṇīyatvaṃ bhavati | <b>kima-
<br/>tyantamiti |</b> svādhyāyodhyetavya iti vidhiḥ kimapūrvavidhiratha vā niya-
<br/>mavidhiriti saṃśayaḥ | yasya yadarthatvaṃ pramāṇāntarejāprāptaṃ tasya tadarthatvena yo
<br/>vidhiḥ so'pūrvavidhiḥ | yathā yajeta svargakāma ityādiḥ | yāgasya hi svargā-
<br/>rthatvaṃ na pramāṇāntareṇa prāptaṃ kiṃ tvanenaiva vidhineti bhavatyayamapūrvavidhiḥ |
<br/>pakṣe'prāptasya tu yo vidhiḥ sa niyamavidhiḥ | yathā vrīhīnavahanti ityādiḥ |
<br/>anena hi vidhināvaghātasya na vaituṣyārthatvaṃ bodhyate | avaghātena tuṣarāhi-
<br/>tyasya lokataḥ siddhatvāt | kiṃ tu niyamaḥ | sa cāprāptāṃśapūraṇam | vaituṣyasya
<br/>hi nānopāyasādhyatvādyadāvaghātaṃ parihṛtyopāyāntaraṃ grahītumārabhate tadāva-
<br/>ghātasyāprāptatvena tadvidhānātmakamaprāptāṃśapūraṇamevānena vidhinā kriyate | ato
<br/>bhavatyayaṃ niyamavidhiḥ | aprāptāṃśapūraṇameva niyamapadenocyate | <b>nakhavidala-
<br/>nādineti |</b> ādipadenāvaghātasaṃgrahaḥ | <b>vidhinā niyamyata iti |</b> yadā
<br/>gurūpadeśaṃ parityajya kevalaṃ likhitapāṭhenārthajñānāya pravartate tadādhyayanasyā-
<br/>prāptasya vidhānamiti pakṣe'prāptasyādhyayanasya niyamavidhirityarthaḥ | <b>caturasra-
<br/>miti |</b> caturasraśabdaḥ sādhvarthopalakṣakaḥ | caturasraṃ hi vastu sādhu dṛśyate |
<br/>naitatsādhūcyata ityarthaḥ | <b>avaghātaniṣpannaireveti |</b> puro dāśyate dīyata iti
<br/>puroḍāśo havirdravyaviśeṣaḥ | taṇḍulādicūrṇanirmitaroṭikāviśeṣaḥ | apūrvaṃ
<br/>puṇyam | tacca mukhyaṃ svargādihetubhūtaṃ darśapūrṇamāsādiyāgādutpadyate | tadu-
<pb n="263"/>
<br/>tpattau sahāyabhūtaṃ cāvāntarāpūrvam | taccāvaghātādibhirjanyate | adṛṣṭavastuna
<br/>utpattau kāryakāraṇabhāvaśca śāstrabalādeva kalpanīyaḥ | avaghātaniyamajanya-
<br/>syādṛṣṭasyākalpane kalpitasya vā tasya mukhyāpūrvotpattau sāhāyyasaṃpādanābhāve-
<br/>vaghātavidhiśāstraṃ vyarthaṃ syāt | vituṣīkaraṇāya tu na vidherāvaśyakatā | lokataḥ
<br/>siddhatvāt | tathā ca śrutyā yovaghātaniyamaḥ kṛtastatra darśapūrṇamāsajanyaṃ
<br/>mukhyamapūrvaṃ heturiti siddham | svādhyāyodhyetavya iti niyamaśca nārthajñānāya
<br/>kṛta iti vaktuṃ śakyate | adhyayanaṃ vināpi likhitapāṭhenārthajñānasya darśanāt |
<br/>arthajñāne ca sati yajñādikarmānuṣṭhātuṃ śakyata eva | tathā ca yathā vituṣīkara-
<br/>ṇārthāvadhātaniyamajanyāvāntarāpūrvasyāsvīkāre mukhyāpūrvaṃ notpadyata iti mukhyā-
<br/>pūrvamevāvāntarāpūrvasvīkāre hetustathātrārthajñānārthādhyayananiyamajanyāvāntarāpūrva-
<br/>svīkāre na kaściddheturdṛśyate | adhyayanavidhervaiyarthyaṃ tu na śaṅkyam | viśvaji-
<br/>nnyāyena svargādiphalasya kalpanīyatvāt | tathā cāyamapūrvavidhiḥ syāt | yato-
<br/>dhyayanasya svargārthatvametadvidhiṃ vinā na jñāyate | naitāvatātra vidhikaraṇertha-
<br/>jñānamuddeśa ityarthajñānasya vaidhatvābhāvenārthajñānopayoginosya mīmāṃsāśāstra-
<br/>syāpi na vaidhatvamityanārambhaṇīyatvaṃ siddhamiti pūrvapakṣāśayaḥ | <b>svargaphalaka
<br/>iti |</b> apūrvotpādanadvāreti bhāvaḥ | mātrapadenārthajñānanirāsaḥ | viśvajinnyāya-
<br/>mupapādayati -- <b>yatheti | sa svarga iti |</b> sa duḥkhāsaṃbhinnaniratiśayasukhāspa-
<br/>dabhūtaḥ svargo viśvajidyāgasya phalaṃ syāt | sakāmānsarvānpratyaviśeṣāditi
<br/>sūtrārthaḥ | viśvajitā yajeteti vidhāvamukakāma ityevaṃ kartṛviśeṣaṇasyānirdeśā-
<br/>dviśvajidyāge kodhikārītyapekṣāyāṃ kiṃcitphalaṃ parikalpya tādṛśaphalakāmodhi-
<br/>kārīti vaktavyam | tacca kalpyamānaṃ yatsarvairabhilaṣyate tadeva kalpanīyamiti svargo
<pb n="264"/>
<br/>viśvajidyāgasya phalaṃ kalpyate | svargasukhasya sarvairabhilaṣaṇīyatvāt | ayameva
<br/>viśvajinnyāyaḥ | <b>vināpīti |</b> vidhiṃ vināpyarthajñānasya dṛṣṭasyādhyayanaphalasya
<br/>lokata eva lābhānna vidherdṛṣṭaphalārthatvam | kiṃ tvadhyayanavidhisāmarthyādviśvaji-
<br/>nnyāyena svargaḥ kalpanīya ityarthaḥ | <b>evaṃ ca sati |</b> adhyayanavidherarthajñānaparyantaṃ
<br/>tātparyābhāve siddhe sati | <b>snāyāditi |</b> snānaṃ cātra vedādhyayanāntaraṃ gārha-
<br/>sthyādhikāraprayojakībhūtaḥ karmaviśeṣaḥ | ayameva samāvartanasaṃskāra ucyate |
</p>
<p>adhyayanamarthāvabodhārthamiti svamatamupapādayati -- <b>siddhānta iti |</b> śabda-
<br/>jñānasya likhitapāṭhenāpi prāptatvādanyataḥ prāptatvādityuktam | <b>vajrahastenā-
<br/>pīti |</b> vajrahasta indraḥ | niyamavidhipakṣotra vajreṇāpi dūrīkartuṃ na śakyata
<br/>ityarthaḥ | apahastanamapalāpaḥ | <b>tavyapratyaya iti |</b> puruṣapravṛttirūpā yārthī
<br/>bhāvanā sā bhāvyā yasyāstādṛśīm | bhāvyaṃ sādhyatvenoddeśyam | abhidhābhāva-
<br/>netyatrābhidhāśabdenābhidhīyateneneti vyutpattyā śabda ucyate | tasya yā bhāvanā
<br/>sābhidhābhāvanā | bhāvanā ca vyāpāraviśeṣaḥ | tavyapratyayarūpasya śabdasya prera-
<br/>ṇārūpo yo vyāpāraḥ sobhidhābhāvanā | iyameva śābdī bhāvanetyucyate | iyaṃ
<br/>ca tavyapratyayavācyā | svādhyāyodhyetavya iti tavyapratyayarūpasya śabdasya śrava-
<br/>ṇeyaṃ śabdo māmadhyayanakarmaṇi prerayatīti pratīteḥ | yadyasmācchabdānniyamataḥ
<br/>pratīyate tattasya vācyam | iyaṃ ca preraṇā loka iva puruṣaniṣṭheti tu na bhramita-
<br/>vyam | vedasyānāditvena tatkartuḥ puruṣasyābhāvāt | tathā cābhidhābhāvanāyā
<pb n="265"/>
<br/>āśrayastavyapratyaya eva | sa eva ca tasyā vācakaḥ | abhidhābhāvanayā cādhya-
<br/>yanādau puruṣapravṛttiḥ sādhyate | iyaṃ ca pravṛttirārthī bhāvanetyucyate | puruṣādya-
<br/>rthaniṣṭhatvāt | arthabhāvanāyā api vācakastavyapratyaya eva | dhātoradhyayanamā-
<br/>trabodhakatvāt | yā cādhyayanaprayojikā puruṣapravṛttirūpārthabhāvanā tayā kiṃ
<br/>bhāvayediti bhāvyākāṅkṣāyāṃ tatsādhyamapyadhyayanaṃ nārthabhāvanāyāṃ bhāvyatvena
<br/>saṃbadhyate | yadyapyadhyetavya ityekasminneva pade pratyayenārthabhāvanocyate prakṛtyā
<br/>cādhyayanamucyata iti samānapadopāttatvenārthabhāvanāyā adhyayanaṃ saṃnihitaṃ
<br/>tathāpyadhyayanasya kleśāvahatvānna taduddeśena pravṛttiriti vaktuṃ śakyate | yaduddeśena
<br/>pravṛttistatsukhāvahameveṣyate | <b>kleśārthakasya |</b> kleśaprayojanakasya | <b>nāpīti |</b>
<br/>svādhyāyodhyetavya ityekasminneva vākye tavyapratyayenārthabhāvanocyate | svādhyā-
<br/>yaśabdena vedarāśirucyate | yadyapi samānapadopāttāpekṣayā samānavākyopāttaṃ
<br/>vilambopasthitikaṃ tathāpītarāpekṣayā śīghropasthitikameveti samānapadoṣāttasya
<br/>saṃbandhayogyasyābhāve samānavākyopāttasya saṃbandho vācyaḥ | paraṃ tu na saṃbha-
<br/>vati | vedarāśeḥ sādhyatvābhāvāt | tadupapādayati -- <b>svādhyāyeti |</b> kriyā-
<br/>phalāni catvāri | utpattiḥ prāptirvikāraḥ saṃskāraśceti | yathā kulālakriyayā
<br/>ghaṭasyotpattiḥ | gamanakriyayā deśāntarasya prāptiḥ | pākakriyayā taṇḍulasya
<br/>vikāraḥ | lākṣārasāvasekena kārpāsabījasya guṇādhānadvārā saṃskāraḥ | yathā vā
<br/>nigharṣaṇenādarśasya doṣāpagamadvārā saṃskāraḥ | atra tvadhyayane pravṛttyā na vedarā-
<br/>śirutpadyate | tasya nityatvāt | nāpi prāpyate | vibhutvena sarvatra sattvāt |
<br/>aprāptaṃ hi vastu prāpyaṃ bhavati | nāpi vikriyate | anityatvaprasaṅgāt | nāpi
<br/>saṃskriyate | saṃskāro hi nāma kāryāntarayogyatāpādanam | na hi nitye sphoṭa-
<br/>rūpe śabdabrahmaṇi kaścidapūrvo guṇa ādheyosti | nāpi kaściddoṣo vidyate |
<br/><b>sāmarthyaprāpta iti |</b> bhāvyaṃ vinādhyayanavidhirnirarthakaḥ syādityatastatsāmarthyā-
<br/>darthāvabodharūpaṃ dṛṣṭaṃ phalaṃ bhāvyatvena kalpyate | tathā cādhyayanenārthāvabodhaṃ
<br/>saṃpādayediti vidhyarthaḥ paryavasyati | svargādikaṃ phalaṃ tu viśvajinnyāyānugṛhīta-
<br/>mapi na kalpyate | adṛṣṭatvāt | dṛṣṭe saṃbhavati satyadṛṣṭaphalakalpanāyā anyāyya-
<br/>tvāt | dṛṣṭaṃ phalaṃ lokataḥ siddhamiti cenmābhūdayamapūrvavidhirityuktam | adhyayana-
<pb n="266"/>
<br/>pūrvakamevārthajñānaṃ saṃpādanīyamiti niyamasya tu dṛṣṭaphalābhāvādagatyāvāntarā-
<br/>pūrvamadṛṣṭaṃ kalpyate | tādṛśakalpanāyāṃ hetustu samastakratujanyamapūrvam | arthajñānaṃ
<br/>vinā kratūnāmasaṃbhavādarthajñānārthaṃ śrutyādhyayananiyamasya kṛtatvāt | <b>arthīti |</b>
<br/>daridrasyāndhamūkāderarthānabhijñasya ca na yāgedhikāraḥ | etacca ṣaṣṭhedhyāye prathama-
<br/>pāde jaimininā nirūpitam | <b>adhyayanasaṃskṛtatvamiti |</b> saṃskāraścāyaṃ na
<br/>guṇādhānarūpo doṣāpanayanarūpo vā | kiṃ tvarthāvabodharūpaphalābhimukhyasaṃpāda-
<br/>nam | tena svādhyāyasya vedarāśernityatvaṃ na vihanyate | <b>snātvā bhuṅkta iti |</b>
<br/>samānakartṛkayoḥ pūrvakāle (pā. sū. 3 | 4 | 21) iti sūtreṇa hi ktvāpratyayo
<footnote>12|64 -- svāvabodhe <roman>for</roman> svārthabodhe <roman>D.</roman></footnote>
<pb n="267"/>
<br/>vidhīyate | ekakartṛkayordhātvarthayormadhye pūrvakāle vidyamānāddhātoḥ ktvāpratyayo
<br/>bhavatīti tadarthaḥ | tatra ca na pāṇininā kriyayoravyavadhānaṃ ktvāpratyayasya nimi-
<br/>ttatvenopādīyate |
</p>
<p><b>gurumatamiti |</b> idameva prabhākaramatamityucyate | prabhākarasya gurunāmaprāptau
<br/>kāraṇaṃ tvitthaṃ śrūyate -- atra tu noktam | tatrāpi noktam | ataḥ paunaruktyam --
<br/>iti phakkikāṃ dṛṣṭvā ubhayatrāpi noktamataḥ kathaṃ paunaruktyam -- ityevaṃ prabhākara-
<br/>guroḥ saṃśaye samutpanne sati tadaparokṣaṃ tatpustake tunā (tuśabdena) apinā
<br/>(apiśabdena) iti padacchedaḥ prabhākareṇa kṛtaḥ | tuśabdenāpiśabdena cokta-
<br/>tvātpaunaruktyamiti tātparyam | padacchedaṃ dṛṣṭvā sadyo nivṛttasaṃśayena cakitace-
<br/>tasā guruṇā kenāyaṃ padacchedaḥ kṛta iti pṛṣṭe prabhākareṇa kṛta itītare śiṣyā
<br/>jagaduḥ | tato guruḥ prabhākaraṃ tvameva gururityuktvā gurunāmnā āhūtavāniti |
<br/><b>niyogaviṣaya iti |</b> niyogo vidhiḥ | adhyāpanaṃ vidheyatayā pratīyata
<br/>ityarthaḥ | yaṃ prati vidhiḥ sa niyojyaḥ | <b>ācāryaketi |</b> ācārya upanayana-
<br/>pūrvakādhyāpanakartā | tasya bhāvaḥ karma vācāryakam | tasya bhāvaḥ karma vetyarthe
<br/>yopadhāt (pā. sū. 5 | 1 | 132) iti sūtreṇa vuñpratyayaḥ | upopasargapūrvakasya
<br/>nīdhātorvidhipūrvakamātmasamīpaprāpaṇamarthaḥ | tādṛśaprāpaṇakriyāyāḥ phalaṃ māṇava-
<br/>kasaṃskāraḥ | sa ca māṇavakaniṣṭho na tvācāyarūpakartṛniṣṭha iti kriyāphalasya
<br/>kartṛgāmitvābhāvātsvaritañitaḥ kartrabhiprāye kriyāphale (pā. sū. 1 | 3 | 72)
<br/>ityanena sūtreṇātmanepadaṃ na sidhyatītyataḥ saṃmānanotsañjanācāryakaraṇajñānabhṛ-
<br/>tivigaṇanavyayeṣu niyaḥ (pā. sū. 1 | 3 | 36) iti sūtreṇātmanepadaṃ vidhīyate |
<br/>tatrācāryakaraṇaṃ nimittatayopādīyate | ācāryakaraṇamācāryakarma | idaṃ ca
<pb n="268"/>
<br/>prayogopādhirna tu dhātuvācyam | tathā copanayītetyātmanepadenācāryakarmaṇaḥ
<br/>pratīyamānatvādupasthita ācāryakakāma evātra niyojyatvena saṃbadhyate | <b>tayo-
<br/>riti |</b> upanayanādhyāpanarūpakriyādvayena militenācāryatvaprāptirūpamekaṃ prayojanaṃ
<br/>sidhyatītyarthaḥ | <b>upanīyeti |</b> yo brāhmaṇaḥ śiṣyamupanīyāṅgarahasyasahitāṃ
<br/>vedaśākhāṃ sarvāmadhyāpayati tamācāryaṃ pūrve munayo vadanti | upanayanapūrvake-
<br/>ṇādhyāpanena hi kaścidatiśayodhyāpake janyate | sa evācāryaśabdapravṛttini-
<br/>mittamiti tattātparyam | śikṣā kalpo vyākaraṇaṃ niruktaṃ chando jyotiṣamiti
<br/>vedāṅgāni ṣaṭ | rahasyamupaniṣat | upaniṣadāṃ vedatvepi prādhānyavivakṣayā
<br/>brāhmaṇavasiṣṭhanyāyena pṛthaṅnirdeśaḥ | upaniṣadāṃ vedāntaśabdena prasiddhatvādveda-
<br/>syāntaḥ samīpa ityarthenopaniṣadāmavedatvabhrāntyā rahasyagrahaṇamiti tu medhā-
<br/>tithirvyākhyātavān | <b>vidhitvaṃ na sidhyatīti |</b> adhyāpanavidhilabdhatvenā-
<br/>dhyayanasyāprāptatvābhāvāt | <b>nityānuvādatveneti |</b> kvacidvidhāyakatvena pratī-
<br/>yamānaṃ vākyaṃ nityaprāptasyānuvādakamapi bhavatīti bhāvaḥ | <b>tasmāditi |</b>
<br/>svādhyāyodhyetavyaḥ (tai. ā. 2 | 15) ityasyānuvādakatvena vidhitvasyaivābhā-
<br/>vādarthāvabodhaparyantaṃ tattātparyasya vaktugaśakyatvādityarthaḥ |
</p>
<pb n="269"/>
<p><b>arthāvabodhamapīti |</b> apinādhyayanasya samuccayaḥ | adhyāpanavidhinā yada-
<br/>dhyayanamākṣipyate tadarthāvabodhasahitaṃ kevalaṃ veti vikalpaḥ | <b>adhyāpanasi-
<br/>ddheriti |</b> adhyāpanasyādhyayanaṃ vinānupapattirityato'gatyādhyayanamākṣipyate |
<br/>tathā ca yāvatā vinānupapattistāvata evākṣepo bhavennādhikasya kasyaciditi
<br/>bhāvaḥ | <b>asaṃbhavāditi |</b> asaṃbhavamevopapādayati -- <b>āpātata iti |
<br/>yadasaṃdigdhamaprayojanamiti |</b> prakarṣeṇekṣaṇaṃ prekṣā | vastunaḥ samyaṅnirīkṣaṇam |
<br/>tacchālinaḥ prekṣāvantaḥ | te hi tādṛśaṃ vastu paraṃ prati bodhayituṃ pratipāda-
<br/>yanti | paraṃ tu prayojanasattvepi yadviṣaye na saṃdehaḥ kiṃ tu nirṇaya eva tatra prati-
<br/>pādanaṃ vyartham | saṃdehasattvepi ca yatra na kiṃcitprayojanaṃ tatrāpi pratipādanaṃ
<br/>vyarthameva | tathā ca saṃdehaprayojanarūpaṃ dvayaṃ militaṃ satprekṣāvatāṃ pratipādane-
<br/>cchāyāḥ kāraṇaṃ bhavati | anyatarasyābhāve tādṛśecchāyā anudayāt | ubhayā-
<br/>bhāve tu sutarām | yathā devadattasya manaḥsaṃṃllagnenendriyeṇa saha saṃbaddhaḥ spaṣṭā-
<br/>lokamadhye vartamāno ghaṭaścettajjñāpanāya na kopi pravartate tadvat | spaṣṭālokama-
<br/>dhyamityadhiśīṅsthāsāṃ karma (pā. sū. 1 | 4 | 46) iti sūtreṇādhārasya karmatvam |
</p>
<p><b>sāṅgavedeti |</b>
</p>
<p><lg><l>ata ūrdhvaṃ tu chandāṃsi śukleṣu niyataḥ paṭhet |</l>
<l>vedāṅgāni ca sarvāṇi kṛṣṇapakṣeṣu saṃpaṭhet ||</l></lg> (manuḥ 4 | 98)
<br/>iti manuvacanena vedāṅgādhyayanena saha vedādhyayanasya vidhānāt | padapadārthayoḥ
<pb n="270"/>
<br/>saṃgatiḥ saṃbandho gṛhīto yena tasya jñātaśaktikasyetyarthaḥ | <b>āmnāyepi |</b>
<br/>vedepi | <b>prāpnotyeveti |</b> śabdasya bodhakatvaśaktisvābhāvyādvidhiṃ vināpi svata
<br/>evārthāvabodhaḥ prāpnotyevetyarthaḥ | <b>viṣaṃ bhuṅkṣveti |</b> ajñānena śatrugṛhe bhoja-
<br/>nārthaṃ gacchantaṃ putraṃ prati mātṛvākyametat | mātā hi na kathamapi putraṃ viṣabhojane
<br/>pravartayedityatosya vākyasya vācyortho viṣabhojanavidhirūpo na vivakṣyate |
<br/>kiṃ tvasya gṛhe bhojanaṃ mā kārṣīriti gamyamānortha eva vivakṣyate | <b>avivakṣā-
<br/>yāmiti |</b> vedavākyādbhāsamānopyartho vivakṣita eva na cetkimarthaṃ vicāra-
<br/>śāstramityāśayaḥ | <b>āptapraṇītatveneti |</b> āptoccāritatvenetyarthaḥ | āptapadenātra
<br/>mātā gṛhyate | āptalakṣaṇaṃ tvanubhavena vastutattvasya kārtsnyena niścayavānrāgādi-
<br/>vaśādapi nānyathāvādītyuktaṃ carake patañjalinā | <b>vādha iti |</b> putraṃ prati viṣa-
<br/>bhojanapreraṇāyā mātaryasaṃbhavāt | <b>pratīyamānorthaḥ |</b> vācyorthaḥ |
</p>
<p><b>syādetaditi |</b> śaṅkāgranthārambhasūcikeyaṃ śaṅkākṛta uktiḥ | agre yanmayo-
<br/>cyate tadyadi sthiraṃ na syāttarhīdaṃ yuṣmaduktaṃ niścitaṃ bhavediti tadarthaḥ | naiyā-
<br/>yikamatānusāreṇa śaṅkeyam | naiyāyikā hi vedasya pauruṣeyatvaṃ manyante | pauruṣe-
<br/>yatvaṃ ca puruṣaviracitānupūrvīviśeṣaviśiṣṭatvam | puruṣa īśvaraḥ | siddhānti-
<br/>saṃmataṃ vedasyāpauruṣeyatvasādhakamanumānamanuvadati -- <b>atheti |</b> ayaṃ hi siddhā-
<br/>ntyabhiprāyaḥ -- yatra granthādau granthānte granthasyāvāntaraprakaraṇānte vā granthakartrā
<pb n="271"/>
<br/>kartṛtvena svanāmollekhaḥ kṛtastatra pauruṣeyatve na kaścidvivādaḥ | yathā mahā-
<br/>bhāṣyapradīpasiddhāntakaumudīraghuvaṃśanaiṣadhādiṣu | yatra ca granthakartāramārabhya
<br/>saṃpradāyāvicchedena guruparaṃparayā kartā smaryate tatrāpi na vivādaḥ | yathā pāṇi-
<br/>nipatañjalivyāsaprabhṛtibhirviraciteṣu vyākaraṇayogavedāntādisūtreṣu | yatra ca
<br/>granthakartrā granthe kvāpi kartṛtvena svanāmollekho na kṛtaḥ saṃpradāyavicchedena ca kartā
<br/>na smaryate tatra pauruṣeyatve saṃdehostu nāma | paraṃ tu saṃpradāyāvicchedepi kartā na
<br/>smaryate tadā kartṛsmaraṇābhāvasya kāraṇaṃ karturabhāva evāvaśyaṃ vācya ityevaṃ veda-
<br/>syāpauruṣeyatvaṃ sidhyatīti | <b>viśeṣaṇeti |</b> hetuvākyaghaṭitaṃ yatsaṃpradāyāvicchede
<br/>satītyetadviśeṣaṇaṃ tasyāsiddhatvenāyaṃ svarūpāsiddho hetuḥ | yathā śabdo nityaḥ
<br/>dravyatve sati sparśarahitatvādākāśavat | atra pakṣabhūte śabde dravyatvaṃ nāstītyato
<br/>dravyatve satītyetadviśeṣaṇamasiddham | <b>apramīyamāṇeti |</b> vedasya kartā pramāṇena
<br/>na sidhyatyatha vā smaraṇaviṣayo na bhavatīti vikalpaḥ | <b>parameśvarasyeti |</b>
<br/>pramitiḥ pramāṇajanyaṃ jñānam | tathā ca śrutayaḥ -- asya mahato bhūtasya niḥśvasi-
<br/>tametadyadṛgvedo yajurvedaḥ (bṛ. 2 | 4 | 10) tasmādyajñātsarvahutaḥ ṛcaḥ sāmāni
<br/>jajñire | chandāṃsi jajñire tasmādyajustasmādajāyata (tai. ā. 2 | 12) idaṃ sarva-
<br/>masṛjata ṛco yajūṃṣi sāmāni (bṛ. 1 | 2 | 5 |) tepānāntrayo vedā ajāyanta
<br/>iti | <b>yo dharmaśīla iti |</b> parasparamasaṃbaddhā ekatra saṃgṛhītā aneke sphuṭa-
<br/>ślokā muktakaśabdenocyante | <b>sarvāsmaraṇasyeti |</b> vedasya kartā kadāpi kvāpi
<br/>kenāpi na smaryata iti niścayo'sarvajñānāṃ durlabha iti bhāvaḥ | siddhāntisaṃ-
<br/>matamanumānaṃ śaṅkārūpeṇānuvadati | <b>nanviti |</b> atrāyaṃ prayogaḥ -- vedādhyayanaṃ
<pb n="272"/>
<br/>gurvadhyayanapūrvakaṃ vedādhyayanatvādvartamānavedādhyayanavaditi | vedasya pauruṣeya-
<br/>tvāṅgīkāre tu tādṛśavedakartṛpuruṣakṛtavedādhyayanasya gurvadhyayanapūrvakatvaṃ na saṃbha-
<br/>vati | uktavyāptibalāttu tatrāpi tasyāvaśyakatvamiti vedasyāpauruṣeyatvamevā-
<br/>ṅgīkāryaṃ bhavati | <b>pratisādhanamiti |</b> pūrvapakṣiṇā vākyatvahetukānumānena
<br/>yatpauruṣeyatvaṃ sādhitaṃ tatpratikūlaṃ vedādhyayanatvarūpaṃ sādhanaṃ heturyatretyanumānavi-
<br/>śeṣaṇam | <b>ityābhāseti |</b> yathedaṃ bhāratādhyayanatvahetukamanumānamābhāsī-
<br/>bhavati tathā vedādhyayanatvahetukānumānamapi | hetoraprayojakatvāt | na hi
<br/>yadyadadhyayanaṃ tattadgurvadhyayanapūrvakameveti niyame kaściddheturasti | likhitapāṭhake
<br/>prathamaprakāśake ca vyabhicārāt | yadi tadadhyayanameva netyucyate tarhi pauruṣe-
<br/>yatvāṅgīkārepi na tvaduktānumānaṃ pratikūlam | <b>ko hyanya iti |</b> puṇḍarīkākṣo
<br/>nārāyaṇaḥ | sa eva vyāsarūpeṇāvatīrya mahābhārataṃ cakāra | tathā ca viṣṇu-
<br/>purāṇavacanam --
</p>
<p><lg><l>kṛṣṇadvaipāyanaṃ vyāsaṃ viddhi nārāyaṇaṃ vibhum |</l>
<l>konyo hi bhuvi maitreya mahābhāratakṛdbhavet ||</l></lg> (vi. pu. 3 | 4 | 5)
<br/>iti | tathā ca bhāratasya vyāsakartṛkatvaniścayena tatra gurvadhyayanapūrvakatvānu-
<br/>mānaṃ bādhitaṃ bhavatīti bhāvaḥ | <b>sakartṛkateti |</b> tathā ca vedādhyayanepi gurvadhya-
<br/>yanapūrvakatvānumānaṃ bādhitaṃ bhavatīti pūrvapakṣyāśayaḥ | atha prakārāntareṇāpyapauru-
<br/>ṣeyatvānumānaṃ bādhitaṃ bhavatītyāha -- <b>kiṃ ceti |</b> apauruṣeyatve hi nityatvamavaśyaṃ
<br/>bhāvi | vedasya ca nityatvamanumānena bādhyata ityāśayaḥ | <b>sāmānyavattve
<pb n="273"/>
<br/>satīti |</b> sāmānyaṃ jātiḥ | tadāśrayatve satītyarthaḥ | śabde ca śabdatvaṃ tadvyāpyāḥ
<br/>katvādijātayaśca syureva | <b>pratyabhijñeti |</b> pratyabhijñā pratyakṣaviśeṣaḥ | indri-
<br/>yasahakṛtasaṃskārajanyaṃ jñānamiti yāvat | <b>atiphalgu |</b> atituccham | <b>lūneti |</b>
<br/>lūnaśchinnaḥ | yaśchinnaḥ keśaḥ sa na punarjāyate | kiṃ tu tatsajātīyaḥ | tathāpi
<br/>keśatvarūpā jātirubhayatraikaiveti jātyabhiprāyeṇa sa evāyaṃ keśa iti pratyabhi-
<br/>jñā jāyate tadvat | evaṃ dalitakundādāvapi bodhyam | <b>līlāvigrahagrahaṇam |</b>
<br/>līlayā yathecchaṃ śarīrendriyādidhāraṇam |
</p>
<p><b>na vipratipattiḥ |</b> na vivādaḥ | uktapauruṣeyatvāṅgīkārepīśvaraviracitatvā-
<br/>bhāvenāsmadabhimatāpauruṣeyatvasvīkāre bādhakābhāvāt | <b>mālatīmādhaveti |</b>
<br/>savyabhicāro vyabhicāreṇa sahito heturhetvābhāsa ucyate | vyabhicāraśca hetoḥ
<br/>sādhyābhāvavadvṛttitvam | yathā dhūmavānvahnerityatra dhūmābhāvavatyayogolake vahneḥ
<br/>sattvam | prakṛte ca tvaduktānumāne (da. 12 paṃ. 138) vākyatvaṃ hetuḥ | sādhyaṃ
<br/>pauruṣeyatvam | tacca pramāṇāntareṇārthamupalabhya tatprakāśanāya racittatvam |
<br/>mālatīmādhave ca saṃvidhānakaṃ kavinā svakapolakalpitaṃ na pramāṇāntareṇa tasyo-
<br/>palabdham | tathā ca sādhyābhāvavati mālatīmādhave vākyatvaṃ vartata ityayaṃ
<br/>vākyatvarūpo heturasaddheturiti bhāvaḥ | <b>pramāṇatve satīti |</b> na vākyatvarūpaḥ
<br/>kevalo hetuḥ | kiṃ tu pramāṇatve sati vākyatvam | mālatīmādhavasya ca pramāṇa-
<pb n="274"/>
<br/>tvābhāvena viśeṣaṇābhāvaprayuktaviśiṣṭābhāva iti tatra hetorabhāvānna savya-
<br/>bhicāra ityāśayaḥ |
</p>
<p>prakārāntareṇa pauruṣeyatvaṃ khaṇḍayati -- <b>kiṃ ceti |</b> pauruṣeyatvavādibhiḥ
<br/>puruṣapadena yo yathāvidho gṛhyate sa tathāvidho nāstyeva | dūre tatkṛtatvaṃ pauruṣe-
<br/>yatvamiti bhāvaḥ | <b>deśakāleti |</b> viprakṛṣṭamindriyeṇāsaṃbaddham | deśāntare
<br/>lokāntare vā vidyamānaṃ vastu deśato viprakṛṣṭam | bhūtaṃ bhaviṣyacca vastu kālato
<br/>viprakṛṣṭam | svabhāvato viprakṛṣṭaṃ tu cakṣuṣo rasagandhādikam | cakṣuḥsaṃyuktapuṣpā-
<br/>digatānāṃ rūparasagandhādīnāṃ cakṣurindriyeṇa saha saṃyuktasamavāyarūpasaṃni-
<br/>karṣāviśeṣepi cakṣuṣā rūpameva gṛhyate na rasagandhādikam | svabhāvato viprakṛṣṭa-
<br/>tvāt | yataścakṣurindriyasya svabhāvo rūpasya grahaṇaṃ na rasasya | rasasya ca svabhāvo
<br/>rasanendriyeṇa grāhyatvaṃ na cakṣurindriyeṇa | evaṃ gandhasya svabhāvo ghrāṇendriya-
<br/>grāhyatvam | evamanyeṣāmindriyāṇāṃ viṣayāṇāṃ ca svabhāvā ūhyāḥ | <b>taccakṣuriti |</b>
<br/>īśvarasyendriyairviprakṛṣṭasyāpi vastunaḥ pratītirjāyata ityarthaḥ | <b>gurubhiḥ |</b> kumā-
<br/>rilabhaṭṭācāryaiḥ | <b>yatrāpīti |</b> atiśayaḥ sāmarthyaviśeṣaḥ | svārthaḥ svaviṣayaḥ |
<br/>yaḥ sāmarthyaviśeṣo dṛṣṭaḥ sa svaviṣayānatikrameṇa dūrasūkṣmādidṛṣṭau kāraṇaṃ bhavenna tu
<br/>svaviṣayātikrameṇa | yato na kadāpi rūpe śrotravyāpāraviṣayatvamityarthaḥ |
<br/>īśvarendriyeṣu niratiśayasāmarthyāṅgīkārepi tena dūrasthaṃ parvatādigatamavyava-
<br/>hitaṃ sūkṣmaṃ ca paramāṇvādikaṃ dṛśyeta na tu deśādiviprakṛṣṭamiti | <b>ata eva |</b>
<br/>yuktyā sarvajñasiddherabhāvādeva | āgamo hi sarvamūlabhūtaḥ | tatsaṃpradāyapravarta-
<footnote>12|171 -- bhaṭṭācāryaiḥ <roman>for</roman> gurubhiḥ. <roman>D.</roman></footnote>
<pb n="275"/>
<br/>katvādīśvare sarvajñatvamupacarya yaḥ sarvajñaḥ (mu. 1 | 1 | 9) ityādyāgamopapattirna
<br/>tvīśvare vastutaḥ sarvajñatvamāgamabalādāstheyaṃ yuktivirodhādityāśayaḥ | <b>kāṭhaketi |</b>
<br/>tenaproktamityasya prātipadikāttena proktamityartheṇādayaḥ pratyayā bhavantītyarthaḥ | praka-
<br/>rṣeṇoktaṃ proktam | kṛtamiti yāvat | prakarṣaśca svayaṃviracanapūrvakatvam | kaṭhaśabdāttena
<br/>proktamityarthe vaiśampāyanāntevāsibhyaśca (pā. sū. 4 | 3 | 104) iti sūtreṇa
<br/>ṇinipratyayaḥ | tasya kaṭhacarakālluk (pā. sū. 4 | 3 | 107) iti sūtreṇa luk |
<br/>kalāpiśabdāttena proktamityarthe kalāpinoṇ (pā. sū. 4 | 3 | 108) iti
<br/>sūtreṇāṇ pratyayaḥ | tittiriśabdāttena proktamityarthe tittirivaratantukhaṇḍikokhā-
<br/>cchaṇ (pā. sū. 4 | 3 | 102) iti sūtreṇa chaṇpratyayaḥ | kaṭhaśabdātkalāpaśa-
<br/>bdāttaittirīyaśabdācca tadadhīta ityarthe tadadhīte tadveda (pā. sū. 4 | 2 | 59) iti sūtre-
<br/>ṇāṇpratyaye proktālluk (pā. sū. 4 | 2 | 64) iti sūtreṇa tasya lukū | keva-
<br/>laproktapratyayāntānāṃ tu na sādhutvam | chandobrāhmaṇāni ca tadviṣayāṇi (pā. sū.
<br/>4 | 2 | 66) ityuktatvāt | kaṭhena proktamadhīyate kaṭhāḥ | kalāpinā proktamadhīyate
<br/>kālāpāḥ | tittiriṇā proktamadhīyate taittirīyāḥ | atra yadyapi kaṭhādibhi-
<br/>stāstāḥ śākhā na viracitāstathāpi teṣāmadhyayanasaṃpradāyapravartakatvena śākhāsu
<br/>tatkṛtatvamupacarya yathā kaṭhādisamākhyā bhavati tadvadeveśvare sarvajñatvam | samākhyā
<br/>yaugikaḥ śabdaḥ | vastutastu tena proktam (pā. sū. 4 | 3 | 101) ityatra prokta-
<br/>mityasya na kṛtamityarthaḥ | kṛte granthe (pā. sū. 4 | 3 | 116) ityanena gatārthatvāt |
<br/>kiṃ tu svayamanyena vā kṛtamadhyāpanenārthavyākhyānena vā yatprakāśitaṃ tatprokta-
<br/>mityucyate | tathā ca kaṭhādisamākhyā mukhyavṛttyaiva pravṛtteti |
</p>
<p><b>na ceti |</b> anumānaṃ pratyabhijñā cānupadamevoktā (da. 12 paṃ. 150) |
<br/><b>sāṃpratam |</b> yuktam | sa evāyaṃ gakāra iti pratyabhijñārūpaṃ pratyakṣaṃ gatvarūpa-
<br/>jātyaikyamūlakamiti yaducyate tanna yuktamityarthaḥ | <b>balavadbādhaketi |</b> dṛḍhata-
<br/>rapramāṇena vyaktibhedaniścayotra balavadbādhakam | <b>kvacidvyabhicāreti |</b> sa
<pb n="276"/>
<br/>evāyamiti pratyabhijñā hyaikye satyeva bhavatīti niyamaḥ | kvacittvaikyābhāvepi
<br/>lūnapunarjātakeśādau sa evāyamiti pratyabhijñā kathaṃcijjāyamānā dṛśyate tadu-
<br/>ktaniyamasya vyabhicāradarśanam | sūcīkaṭāhanyāyena dvitīyakalpaṃ prathamato
<br/>dūṣayati -- <b>tatra kvaciditi | tadutprekṣāyāmiti |</b> kvacillūnapunarjātakeśādau
<br/>vyaktibhedapratyakṣopalambharūpabādhakasadbhāvenāgatyā svīkriyamāṇaṃ niyamavyabhicāraṃ
<br/>dṛṣṭvā taddṛṣṭāntamātreṇaiva kevalamanyatra bādhakābhāvepi kiṃcidbādhakaṃ parikalpya
<br/>tādṛśakalpanāyāṃ kriyamāṇāyāmityarthaḥ | <b>utprekṣeteti |</b> kaścidgacchanyadṛcchayā
<br/>pādāṅgulyavaghātena sadyo mriyate | kaścitpūgīphalakhaṇḍabhakṣaṇasamaye galevaro-
<br/>dhātsadyo mriyate | kaścidvidyutpātādinā | etadālocya yadi kaścitsvasya
<br/>tathāvidhajīvanabādhanamajñātvaiva tathāvidhaṃ syātkimiti saṃbhāvayati tarhi
<br/>saṃśayagrastasya tasya sarve vyavahārā luptaprāyāḥ syuriti tātparyam | balavadbādha-
<br/>kamāśaṅkate -- <b>nanviti |</b> idaṃ sa evāyaṃ gakāra ityākāram | <b>tāsām |</b>
<br/>gakārādivyaktīnām | <b>anyatheti |</b> vyaktyaikye hi ya eva gakārādayo varṇāḥ
<br/>somaśarmaṇādhītāsta evānyenetyatomukodhīte nāmuka iti vyavahāro nirālambanaḥ
<br/>syādityāśayaḥ | <b>gatvādīti |</b> sa evāyaṃ gakāra ityākārakasya vyaktiviṣaya-
<br/>kasya pratyabhijñānasya jātiviṣayakatvakalpanāyāṃ na pramāṇamityarthaḥ | <b>yathā
<br/>gotvamiti |</b> yena gotvajāteḥ svarūpaṃ vastuto na jñāyate tasya vastuta ekamapi
<br/>gotvaṃ bhinnabhinnadeśādyupādhibhede sati bhinnaṃ pratīyate -- idaṃ gotvamasmaddeśāpe-
<br/>kṣayā vilakṣaṇamityādi | naitāvatā gotvabhedastavāpi saṃmatastathaiva gakārādi-
<br/>vyaktiviṣayepītyarthaḥ | saṃsthānamavayavaracanāviśeṣaḥ | upadhānamupādhiḥ | vāmanaṃ
<pb n="277"/>
<br/>hrasvam | <b>vyañjakabhedāditi |</b> nābhipradeśātprayatnaprerito vāyurvaktraṃ prāpya
<br/>jihvāgrādisparśapūrvakaṃ kaṇṭhādisthānānyāhatya dhvaniṃ janayati | sa ca dhvaniḥ
<br/>svāntaḥsthatvena gakārādīnvarṇānabhivyanakti | ayameva dhvanirnāda ityucyate |
<br/>tādṛśavyañjakadhvanigatālpatvamahattvādidharmasaṃbandhādekāpi gakārādivyaktirbhinnava-
<br/>dbhāsate | somaśarmādhīta iti vibhāgopyetanmūlaka eveti bodhyam | <b>asi-
<br/>ddhiriti |</b> gakārādiṣu svābhāvikaviruddhadharmābhāvāt | <b>na hīti |</b> nanvevaṃ
<br/>svābhāvikasyaikyasya kadāpyavighātaścedākāśe ghaṭādyupādhitopi bhedo na syāditi
<br/>cet -- iṣṭāpattirevetyāha -- <b>mā bhūditi |</b> ākāśasya ghaṭādyupādhibhedādapi bhedo
<br/>nāstyeva | aupādhiko bheda iti pravādasya tūpādhirbhinna ityarthe paryavasānaṃ
<br/>bodhyam | nanu gakārādivyaktyaikyeyaṃ gakāraḥ somaśarmaṇādhītoyaṃ cendraśarmaṇeti
<br/>mitho vyāvṛttapratyayaḥ kathamupapadyata ityata āha -- <b>tatra vyāvṛtteti |</b> nādani-
<br/>dānaḥ | vyañjakadhvanimūlakaḥ | <b>prayojanaṃ tviti |</b> gakārādivyaktyaikyāttatra
<br/>gatvādijātirnāstyeva | ekavyaktivṛttikatvādyathākāśe | ghaṭatvādijātīnāṃ
<br/>prayojanaṃ tu ghaṭoyaṃ ghaṭoyamityākārapratyayajananam | taccātra gakārādivyaktyai-
<br/>kyādeva labdhaṃ bhavati | yacca tāro gakāro mando gakāra ityākārakabhedapratī-
<br/>tirūpaṃ vyaktinānātvaprayojanaṃ tadvyaktivyañjakanādebhya eva sidhyati | tathā ca
<br/>gatvādijātiviṣayiṇī buddhirvṛthaivetyarthaḥ | <b>pratyabhijñā |</b> soyaṃ gakāra ityākā-
<br/>rikā | <b>niravagrahā |</b> nirbādhā |
</p>
<pb n="278"/>
<p><b>asiddheriti |</b> mīmāṃsakā hi varṇātmakasya śabdasya dravyatvamicchanti |
<br/>madhvamatānuyāyinopi kakārādīnāṃ dravyatvamāhuḥ | tathā ca śabdasya guṇatvameva
<br/>nāsti kuta indriyagrāhyaviśeṣaguṇatvamiti pakṣabhūte śabde hetoravṛttyā svarūpā-
<br/>siddho hetuḥ śabdo guṇaścākṣuṣatvāditivat | dhvanyātmakaśabdasyānityatvānumānaṃ
<br/>tu niṣphalam | tasyāsmanmatepi siddhatvena sādhanānapekṣatvāt | <b>aśrāvaṇa-
<br/>tveti |</b> upādhisvarūpaṃ prāguktam (da. 1 paṃ. 93) | yatrānityatvaṃ tatrāśrā-
<br/>vaṇatvaṃ yathā ghaṭādāviti sādhyavyāpakatā | yatrendriyagrāhyaviśeṣaguṇatvaṃ tatrā-
<br/>śrāvaṇatvamiti na niyamaḥ | śabda eva vyabhicārāditi sādhanāvyāpakatvam |
<br/>tathā cāśrāvaṇatvarūpopādhisattvātsopādhiko heturvyāpyatvāsiddha iti bhāvaḥ |
<br/>śabdānityatvavādyudayanācāryoktimanuvadati -- <b>udayanastviti |</b> itthaṃ hi tanma-
<br/>tam -- anityaḥ śabdaḥ | tadutpattivināśayoḥ pratyakṣasiddhatvāt | utpannaḥ śabda
<br/>iti vyavahāraḥ śabdotpattipratyakṣamūlakaḥ | tathā nivṛttaḥ kolāhala iti vyava-
<br/>hāraḥ śabdavināśapratyakṣamūlakaḥ | nanu śabdavināśasya pradhvaṃsābhāvarūpasya kathaṃ
<br/>pratyakṣam | abhāvapratyakṣaṃ pratyāśrayapratyakṣasya kāraṇatvāt | śabdavināśāśraya-
<br/>syākāśasyātīndriyatvenāpratyakṣatvāditi cenna | vāyoracākṣuṣatvepi tadgatarūpā-
<br/>bhāvasya cākṣuṣatvadarśanenoktakāryakāraṇabhāvānabhyupagamāt | <b>sopīti |</b> yathā
<br/>vyañjakadhvanirūpopādhigatāstāratvamandatvādayo viruddhā dharmāḥ śabde asantopi
<br/>bhāsante tathaiva tadgatāvutpattivināśāvapītyutpannaḥ śabdo nivṛttaḥ kolāhala iti
<br/>vyavahāropapattiḥ | yathā dattaṃ raktabaliṃ dṛṣṭvā saṃpādito vetālo na pīḍayati
<br/>tathotpannaḥ śabdo nivṛttaḥ kolāhala iti vyavahārasyāsmatkṛtāmupapattiṃ dṛṣṭvā
<br/>samāhita udayano na śabdanityatāṃ pīḍayituṃ prabhavatīti bhāva; | <b>yo hi
<br/>nityatva iti |</b> nityasya nānāvidhasya śabdasya pratyekaṃ vyāpitve vyañjakadhva-
<br/>ninā sarvaśabdopalabdhiḥ syāt | avyāpitve yatra yo nāsti tasya tatra vyañja-
<br/>kenāpyupalabdhirna syāt | paraṃ tu nāyaṃ doṣaḥ | vyañjakena dhvaninā yo yatra saṃskri-
<pb n="279"/>
<br/>yate tasyaiva tatropalambhābhyupagamāt | <b>yugapaditi |</b> śabdānāṃ vyāpakatvātsarve
<br/>śabdā yugapadeva śrotrendriyeṇa saṃbaddhā iti teṣāṃ madhyemuka eva vyañjakadhvaninā
<br/>saṃskriyata iti niyamo na saṃbhavati | tathā cānumānam -- śabdaviśeṣo na
<br/>niyatasaṃskārakasaṃskārya itaraiḥ saha saṃbandhāviśeṣāt | paraṃ tu nāyaṃ saddhetuḥ |
<br/>sarveṣāṃ jīvātmanāṃ vibhutvātsarvatra sattvepi cākṣuṣādijñānakāla ekasyaivātmavi-
<br/>śeṣasya saṃskāryatvadarśanāt |
</p>
<p>atha prāmāṇyavādamārabhate -- <b>syādetaditi | pramāṇatveti |</b> pramāṇānāṃ
<br/>yathārthānubhavānāṃ bhāvaḥ prāmāṇyam | etadeva pramātvam | pramāśabdena yathārthā-
<br/>nubhavasyaiva vyapadeśāt | tathā ca yathārthānubhavaniṣṭho dharmaviśeṣaḥ prāmāṇyaṃ
<br/>pramātvaṃ pramāṇatvamiti cocyate | evamayathārthānubhavaniṣṭho dharmaviśeṣo'prāmāṇya-
<br/>mapramātvamapramāṇatvamiti cocyate | tatkāraṇaviṣaye yo vādaḥ sa prāmāṇya-
<br/>vādaḥ | sa dvividhaḥ | janakakāraṇaviṣayako jñāpakakāraṇaviṣayakaśca | prāmā-
<br/>ṇyasya kāraṇaṃ ca svayamanyadveti saṃśayo vādabījam | tatra svayamityanena prāmāṇyaṃ
<br/>tadāśrayībhūtaṃ jñānaṃ tatkāraṇasāmagrī ca gṛhyate | etattritayātiriktamanyapadena
<br/>gṛhyate | evamaprāmāṇyaviṣayepi svaparapadayorartha ūhyaḥ | tatra pramāṇatvāpramāṇa-
<br/>tvayordvayorapi kāraṇaṃ svayameveti sāṃkhyamatam | dvayorapi kāraṇamanyaditi naiyāyi-
<br/>kamatam | pramāṇatvasya kāraṇamanyadapramāṇatvasya tu svayameveti saugatānāṃ
<br/>matam | saugatā bauddhāḥ | pramāṇatvasya kāraṇaṃ svayamapramāṇatvasya tvanyaditi
<br/>mīmāṃsakamatam | <b>vedavādina iti |</b> etaduttarānvayi |
<footnote>12|214 -- saṃskāra <roman>for</roman> saṃskāraka <roman>D.</roman></footnote>
</p>
<pb n="280"/>
<p>atha parataḥprāmāṇyavādināṃ mataṃ pūrvapakṣatvenotthāpayati -- <b>kiṃ ca kimi-
<br/>damiti |</b> jñānagataḥ prāmāṇyarūpo yo dharmaḥ sa kiṃ svayaṃ svasmādevotpadyata
<br/>uta svāśrayībhūtajñānādutpadyatetha vā svāśrayībhūtajñānakāraṇādutpadyata iti
<br/>pakṣatrayam | jñānasya yāni sādhāraṇāni kāraṇāni tasmādutpanno yo jñānaviśeṣa-
<br/>stadvṛttitvaṃ prāmāṇyasyeti caturthaḥ pakṣaḥ | jñānasya yāni sādhāraṇāni kāraṇāni
<br/>tanmātrādutpanno yo jñānaviśeṣastadvṛttitvaṃ prāmāṇyasyeti pañcamaḥ pakṣaḥ |
<br/><b>sāvadyaḥ |</b> nindyaḥ | <b>dravyatvāpātāditi |</b> taduktam --
</p>
<p><lg><l>samavāyikāraṇatvaṃ dravyasyaiveti vijñeyam |</l></lg> (bhā. pa. 23) iti |
<br/>jñānaṃ tvātmano guṇa iti na sa kadāpi kasyāpi samavāyikāraṇaṃ bhavatīti
<br/>bhāvaḥ | <b>prāmāṇyasyeti |</b> prāmāṇyaṃ hi pramāṇabhūtānekajñānavṛttiḥ sarvānugato
<br/>dharmaviśeṣaḥ | īdṛśo dharmaḥ sāmānyamityucyate | jātyupādhibhedena sāmānyasya
<br/>dvaividhyaṃ tarkakaumudyāmuktam | tatra prāmāṇyasya jātitve tasya nityatvānna janma-
<br/>saṃbhavaḥ | yadi ca pratyakṣatvādibhiḥ sāṃkaryātprāmāṇyaṃ na jātirityucyate
<br/>tadā tasyopādhisvarūpatvam | upādhiśca sakhaṇḍākhaṇḍabhedena dvividhaḥ | tatra
<br/>prāmāṇyasyākhaṇḍopādhisvarūpatve nityatvameva | sakhaṇḍopādhestu yathāyathaṃ
<br/>dravyādyanyatamasvarūpatvātkvacinnityatvaṃ kvacidanityatvam | yathā pṛthivītvādinā
<br/>sāṃkaryāccharīratvaṃ na jātiḥ | kiṃ tūpādhiḥ | tathā ca śarīre yacceṣṭā-
<br/>śrayatvaṃ tadeva śarīratvaṃ nānyat | ceṣṭāśrayasya bhāvaśceṣṭāśrayatvam | tacca ceṣṭāsvarū-
<br/>pameva | prakṛtijanyabodhe prakāro bhāva iti vaiyākaraṇasiddhāntāt | ceṣṭā ca
<br/>hitāhitaprāptiparihārārthā kriyā | evaṃ ca śarīratvasya kriyārūpopādhisvarūpa-
<br/>tvenānityatvam | atra tu prāmāṇyaṃ yathārthānubhavatvamityuktameva | yathārthānubha-
<br/>vatvaṃ cānubhavaniṣṭhaṃ yāthārthyam | anubhavaśca smṛtibhinnaṃ jñānam | tasya yāthārthyaṃ
<br/>ca bādhātyantābhāvaḥ | bādhitaṃ hi jñānamayathārthaṃ bhavati | tathā cānubhavātmaka-
<br/>jñānasya yo bādhātyantābhāvaḥ sa evātropādhiḥ | atastādṛśabādhātyantābhāvarūpameva
<br/>prāmāṇyam | atyantābhāvaśca nitya eveti nopādhirūpatvepi prāmāṇyasyotpattiḥ
<pb n="281"/>
<br/>saṃbhavatīti bhāvaḥ | etaduttaraṃ ca prathamadvitīyapakṣayorapi bodhyam | <b>ata eva |</b>
<br/>nityatvādeva | <b>jñānaviśeṣa iti |</b> yathā vastutaḥ śuktau satyāṃ tatra kācādidoṣa-
<br/>dūṣitendriyasya jāyamānamidaṃ rajatamityākārakamayathārthaṃ jñānam | etacca jñāna-
<br/>sāmānyasāmagrījanyaṃ bhavatyeva | jñānasya sāmānyasāmagrī hīndriyaprakāśādikā |
<br/>idaṃ rajatamityuktāyathārthajñāne ca yadyapi duṣṭānīndriyāṇi kāraṇāni bhavanti
<br/>tathāpi tānīndriyatvaṃ nātikrāmantyeveti jñānasāmānyasāmagrījanyatvaṃ na
<br/>vihanyate | yathā vṛkṣasya sāmānyakāraṇaṃ mṛjjalādisahakṛtaṃ bījam | vṛkṣaviśeṣa-
<br/>bhūtāyāḥ śiṃśapāyāstu tādṛśo bījaviśeṣaḥ | sa ca bījaviśeṣopi bījameva |
<br/>yadi bījaṃ na bhavettarhi vṛkṣaviśeṣotpattirbījaṃ vinaivetyākasmikī svīkartavyā
<br/>syāt | tathā coktamayathārthajñānaṃ jñānasāmānyasāmagrījanyo jñānaviśeṣaḥ | tadā-
<br/>śritaṃ cāprāmāṇyamityaprāmāṇye prāmāṇyalakṣaṇaprasaktyātivyāptiriti bhāvaḥ |
<br/>yadyapyayathārthaṃ jñānaṃ jñānasāmānyasāmagrījanyaṃ bhavati tathāpi doṣasyādhikasya
<br/>tatra kāraṇatvena jñānasāmānyasāmagrīmātrajanyaṃ na bhavatītyetadabhiprāyeṇa mātra-
<br/>padaghaṭitatvena pañcamapakṣasyotthānam | <b>kiṃ doṣābhāveti |</b> yathā ayathārthajñāna-
<br/>sthale sāmānyasāmagryapekṣayādhikasya doṣarūpakāraṇasya sattvena mātrapadena vyā-
<br/>vṛttiḥ kṛtā tathā yathārthajñānasthale sāmānyasāmagryapekṣayā adhikasya doṣābhāva-
<br/>rūpakāraṇasya sattvena mātrapadena tatra vyāvṛttirna kriyatetha vā kriyata iti
<br/>vikalpaḥ | tatra mātrapadena yadi vyāvṛttiḥ kriyate tarhi prāmāṇyalakṣaṇasya na
<br/>kimapyudāharaṇamityasaṃbhava eva syādato na doṣābhāvasya vyāvṛttirityabhiprāye-
<br/>ṇādyapakṣotthitiḥ | yathārthajñāne doṣābhāvasya kāraṇatvameva nāstītyatastasya vyāvṛ-
<pb n="282"/>
<br/>ttāvapi na kṣatirityabhiprāyeṇa dvitīyapakṣasyotthitiḥ | <b>nāpi dvitīya iti |</b>
<br/>yathārthajñāne doṣābhāvasya na kāraṇatvamiti yaducyate tatkiṃ jñānaṃ janayatāmindri-
<br/>yādīnāṃ doṣābhāvaḥ kevalaṃ sāhāyyaṃ karoti na tu pārthakyena tasya jñānaṃ prati
<br/>kāraṇatvamityabhiprāyeṇātha vā niḥsvarūpasyābhāvasya na kvāpi kāraṇatvamityabhiprā-
<br/>yeṇa | ādya āha -- <b>doṣābhāvasahakṛtatveneti |</b> sati doṣābhāve yathārthajñāno-
<br/>tpattirasati netyanvayavyatirekābhyāṃ yathārthajñānaṃ prati doṣābhāvasya kāraṇatā
<br/>durnivāreti bhāvaḥ | dvitīya āha -- <b>abhāva iti | athāstīti |</b> kāryatva-
<br/>miti śeṣaḥ | <b>bhāvo yatheti |</b> abhāvasya niḥsvarūpatvāttasya samavāyikāraṇatvaṃ
<br/>na saṃbhavatīti cenmābhūnnāma | nimittakāraṇatvaṃ tu tasya svīkāryameva |
<br/>bādhakābhāvāt | evaṃ pañcabhirapi prakāraiḥ svataḥprāmāṇyasya nirvaktumaśakyata-
<br/>yārthādeva parataḥ prāmāṇyaṃ svīkāryaṃ bhavati | tatrānumānamapi pramāṇamityāha --
<br/><b>tathā ceti |</b> prāmāṇyaṃ yathārthajñānatvam | ayaṃ pakṣanirdeśaḥ | jñānasāmānyakā-
<br/>raṇavyatirikto hetuśca doṣābhāvarūpaḥ | tadadhīnatvaṃ sādhyam | kāryatve sati
<br/>jñānaviśeṣāśritatvaṃ hetuḥ | evaṃ prāmāṇyasyotpattau paratastvaṃ prasādhya jñaptau
<br/>paratastvamanumānena sādhayati -- <b>prāmāṇyamiti | parata iti |</b> na tu jñāna-
<br/>jñāpakasāmagrīmātrādeva | jñānaṃ yena jñāyate tanmātrādeva na tādṛśajñānagataṃ
<br/>prāmāṇyaṃ jñāyate | tathā hi -- pūrvamadṛṣṭena pathā gacchataḥ kasyaciddūrata idaṃ jalamiti
<br/>jñāne jāte satīdaṃ jñānaṃ pramā na veti saṃśayo bhavati | paścātsaṃnihitaṃ gatasya tasya
<br/>jalopalambhānantaraṃ pūrvamutpannaṃ jalajñānaṃ pramā phalavatpravṛttijanakatvāt | yanna
<br/>pramā na tatphalavatpravṛttijanakaṃ yathā aprametyanumānena prāmāṇyaṃ jñāyate | yadi
<footnote>12|248 -- tathā abhāvaḥ iti padacchedaḥ |</footnote>
<pb n="283"/>
<br/>prāmāṇyaṃ jñānajñāpakasāmagryaiva jñāyeta tadā jñānotpattyanantaramevāntarapratyakṣeṇa
<br/>jñānasya jñātatvāttadgataprāmāṇyasyāpi tadānīmeva | jñātatvātsaṃśayotpattirna syā-
<br/>diti bhāvaḥ | <b>pūtikūṣmāṇḍaṃ</b> śaśaśṛṅgādirivāsaṃbhavī padārthaḥ |
</p>
<p><b>tadetaditi |</b> ākāśasya muṣṭyā hananaṃ yathā na saṃbhavati tathaivaitatpūrvapakṣi-
<br/>kṛtaṃ svataḥprāmāṇyadūṣaṇodbhāvanaṃ na saṃbhavatītyarthaḥ | <b>tadatiriktajanyā na bhava-
<br/>tīti |</b> jñānasāmānyasāmagrīta eva jñānaviśeṣasya pramārūpasyotpattirna tu tatrā-
<br/>dhikasya guṇasya doṣābhāvasya vā hetutvam | doṣastu pramāpratibandhaka iti
<br/>mīmāṃsakamatam | <b>ghaṭādipramāvaditi |</b> pakṣaikadeśopi sādhyavattvena niścitaśce-
<br/>ddṛṣṭāntatvenopādeyo bhavatyeva | <b>audayanam |</b> udayanena proktam | <b>prameti |</b>
<br/>doṣāpekṣayātiriktastathā jñānasāmānyahetubhyaśca yotiriktastajjanyatvābhāvaḥ
<br/>sādhyaḥ | doṣavyatirikteti padānuktāvapramājñānasya jñānahetvatiriktadoṣajanyatvena
<br/>dṛṣṭāntatā na syādatastaduktiḥ | pratisādhanaṃ sādhyābhāvasādhakaṃ hetvantaram |
<br/>tadrūpeṇa graheṇa grastamudayanoktamanumānam | tathā ca satpratipakṣa ityāśayaḥ |
<br/><b>doṣābhāvasyāprameti |</b> yathā ghaṭaṃ prati niyatapūrvavṛttyapi daṇḍatvaṃ daṇḍarūpaṃ ca
<br/>na ghaṭakāraṇamucyate | tasya kāraṇatvābhāve kutaḥ pūrvavṛttitvaniyama iti cedda-
<br/>ṇḍasya ghaṭakāraṇatvenābhimatasya daṇḍatvena rūpeṇa ca vināvasthātumaśakyatvāt |
<br/>atastadanyathāsiddham | tathā pramājñānaṃ prati niyatapūrvavṛttirapi doṣābhāvo na
<br/>pramājñānakāraṇam | tasya pūrvavṛttitvaniyamastu doṣasyāpramāhetutvena doṣasattve
<pb n="284"/>
<br/>pramotpattirna syāditi | tathā ca pramājñānasthale niyatapūrvavṛttinā doṣābhāvenā-
<br/>pramājñānasya pratibandhaḥ kṛta ityeva na tu tasya kaścana pramājñānotpādanopayogī
<br/>vyāpāraḥ | tathā ca doṣābhāvasya pramājñānaṃ prati na kāraṇatvaṃ kiṃ tvanyathāsi-
<br/>ddhatvamiti | nanu pramājñānaṃ prati guṇasya kāraṇatvānaṅgīkāre kṛtaṃ guṇe-
<br/>netyata āha -- <b>tasmāditi |</b> guṇebhyo hi doṣāṇāmabhāvo jāyate | doṣābhā-
<br/>vācca saṃśayaviparyayayorasaṃbhavena dviprakārakamapyaprāmāṇyaṃ notpadyate | aprāmā-
<br/>ṇyābhāve cotsargabhūtaṃ prāmāṇyamanapoditameva bhavati | apavādābhāva utsarga-
<br/>vyavasthiteḥ | tenotsargo nayoditaḥ iti pāṭhepavādābhāve utsargo nayenaiva
<br/>svabhāvata evodito bhavati na tu tadudayārthaṃ kasyacidapekṣetyarthaḥ | etanmūlaka eva
<br/>guṇasya doṣābhāvasya vā prāmāṇyaṃ prati hetutvamiti bhramonyeṣāmiti bhāvaḥ |
</p>
<p>evaṃ prāmāṇyasyotpattau svatastvamabhidhāya jñaptāvapi svatastvaṃ sādhayati --
<br/><b>tatheti |</b> pramājñaptiḥ prāmāṇyasya jñānam | prāmāṇyāśrayībhūtaṃ jñānaṃ yayā sādha-
<br/>nasāmagryā jñāyate tayaiva tadgataṃ prāmāṇyaṃ jñāyate na tu tatotiriktasyānumānāde-
<br/>rapekṣeti bhāvaḥ | <b>tadupapatteriti |</b> saṃśayopapatterityarthaḥ | tathā ca prāmāṇyajñānaṃ
<br/>prati doṣādayaḥ pratibandhakā iti tātparyam | <b>tāvakam |</b> tvadīyam | prāgukta-
<br/>(da. 12 paṃ. 250) mudayanaproktaṃ prāmāṇyaṃ parata iti | <b>anaikāntikateti |</b>
<br/>prāmāṇyasya parato grāhyatvaniyamastvadabhimato vyabhicarita ityarthaḥ | <b>dura-
<br/>vasthā syāditi |</b> tathā ca svataḥprāmāṇyameva svīkāryamiti bhāvaḥ | kiṃ ca
<br/>suvarṇarajatādīṣṭasādhanavastudarśane dṛṣṭamātra eva tadānayanārthaṃ sadyo dhāvati |
<br/>na tu madhyenumānādinā tādṛśajñānaprāmāṇyaniścayaḥ kriyamāṇonubhūyate |
<br/>parataḥ prāmāṇye tu jhaṭiti pravṛttirna syāt |
</p>
<pb n="285"/>
<p>naiyāyikāstu na sarvatra pravṛttirjñānaprāmāṇyaniścayamapekṣate | kiṃ tu tādṛśa-
<br/>sthale prāmāṇyaniścayaṃ vinaiva pravṛttiḥ | anubhavopi tathaivetyāhuḥ | tadetanmata-
<br/>manūdya dūṣayati -- <b>yadatreti | tatprācuryaṃ ceti |</b> pravṛttiprācuryaṃ kartṛbhūtamicchā-
<br/>prācuryamapekṣate | yathāyathecchā balavatī syāttathā tathā tadanusāreṇa pravṛttirapi
<br/>balavatī bhavati | śaighryeṇeti yāvat | <b>iṣṭasādhanatājñānamiti |</b> apekṣata iti
<br/>saṃbadhyate | evamagrepyapekṣata ityasya saṃbandho bodhyaḥ | <b>nirvicikitsā |</b>
<br/>saṃśayarahitā | niściteti yāvat | yadi saṃśayājjāyamānāyāḥ pravṛtterekamapyudā-
<br/>haraṇaṃ niścitaṃ bhavettarhi sarvatra tathātvasaṃbhavātprāmāṇyaniścayo vṛthā syāt | tathā
<br/>ca na saṃśayātkvacidapi pravṛttiḥ | aniścite vastuni sattvasyaiva durlabhatvāt |
<br/><b>tasmāditi |</b> sadvastubodhakatvena buddheḥ prāmāṇyam | arthasya śuktyāderyadanyathātvaṃ
<br/>rajjatarūpeṇāvabhāsanaṃ taddhetoḥ sakāśādutpannaṃ yaddoṣajñānaṃ tasmāttatprāmāṇyamapo-
<br/>dyata ityarthaḥ |
</p>
<p><b>vidhyarthavādeti |</b> tatrājñātārthajñāpako vedabhāgo vidhiḥ | yathāgnihotraṃ juhu-
<footnote>12|276 -- apalapataḥ <roman>for</roman> upetya <roman>D.</roman></footnote>
<footnote>12|285 -- atha <roman>for</roman> artha <roman>D.</roman></footnote>
<pb n="286"/>
<br/>yātsvargakāmaḥ | ayaṃ ca mānāntareṇāprāptasvargaprayojanavaddhomaṃ vidhatte | agniho-
<br/>trahomena svargaṃ bhāvayediti vākyārthaḥ | prāśastyanindānyataraparaṃ vākyamarthavādaḥ |
<br/>yathā vāyurvai kṣepiṣṭhā devatā (tai. saṃ. 2 | 1 | 1) iti | ayaṃ cārthavādo vāyude-
<br/>vatāstutidvārā vāyavyaṃ śvetamālabheta (tai. saṃ. 2 | 1 | 1) iti vidheḥ prāśastyaṃ
<br/>bodhayati | yathā ca sorodīttadrudrasya rudratvam (tai. saṃ. 1 | 5 | 1) iti | ayaṃ
<br/>cārthavādo rodanādrajatotpattibodhanadvārā barhiṣi rajataṃ na deyamiti niṣedhopayo-
<br/>ginīṃ rajatanindāṃ bodhayati | prayogasamavetārthasmārako vedabhāgo mantraḥ | yathā
<br/>syonaṃ te sadanaṃ kṛṇomi (tai. brā. 3 | 6) iti | puroḍāśasya sukhakarāsanakaraṇa-
<br/>rūpārthaprakāśanadvārāsya yajñādikarmaṇyupayogaḥ | arthaśca mantraireva smartavyo na prakā-
<br/>rāntareṇeti niyamāśrayaṇānmantrāmnānaṃ na vyartham | udbhidā yajetetyādāvudbhidā-
<br/>dayaḥ śabdā yāgaviśeṣanāmadheyabhūtāḥ | <b>bhāvanāmabhidhatta iti |</b> tapratyayo hi
<br/>pāṇininā vidhyarthakatvena vidhīyate | vidhiśca śābdī bhāvanaiveti kumārilabhaṭṭā-
<br/>cāryamatam | ārthī bhāvanāpi tapratyayavācyaiva | bhāvanādvayasvarūpaṃ tayoḥ saṃba-
<br/>ndhaśca prāguktaḥ (pṛ. 264 pa. 24) | yajetetyatra prakṛtiryajadhātuḥ | tadartho yāgaḥ |
<br/>tādṛśayāgaviṣayiṇī pravṛttirārthī bhāvanā | tādṛśārthabhāvanāphalikā śābdī
<br/>bhāvanā śrutikartṛkapreraṇārūpetyarthaḥ | <b>siddhe vyutpattimiti |</b> itthaṃ hi prabhā-
<br/>karagurūṇāṃ matam | vṛddhavyavahāro hi śaktigrāhakaśiromaṇibhūtaḥ | tasmājjāya-
<br/>māno gavādipadānāṃ śaktigrahaḥ kāryānvita eva gavādyarthe na tu kevale | nāpī-
<br/>tarānvitamātre | vidhiviṣayabhūtānayanakriyānvitāṃ gāṃ dṛṣṭvaiva śaktigrahasya
<br/>jāyamānatvāt | vidhiśca na śābdī bhāvanā | kiṃ tu niyogaḥ | kasyacitkvaci-
<br/>tkarmaṇi viniyoga iti yāvat | tādṛśavidhiviṣayībhūtānayanakriyāyāṃ nīdhātoḥ
<br/>śaktiḥ | tādṛśānayanakriyānviteṣu gavādyartheṣu gavādipadānāṃ śaktiḥ | tathā ca
<br/>sarveṣāṃ padānāṃ kāryānviterthe śaktiḥ siddhā | siddhavākyeṣu tu kāryāṃśā-
<br/>bhāvena sarvatrāgatyā lakṣaṇāśrayaṇīyā bhavatu nāmeti | paraṃ tvetatkumārilabhaṭṭā-
<br/>cāryā na sahante | prathamataḥ kāryānvite śaktigrahepi paścātkāryāṃśatyāga eva |
<br/>sarvatra siddhavākyeṣu lakṣaṇāśrayaṇaṃ tu kliṣṭam | agatyā svīkartavyetyapi na |
<br/>tajjñānāmapi siddhavākyeṣu sarvatra lakṣaṇāyā buddhāvanārohāt | lakṣaṇāhetormukhyā-
<br/>rthabādhāderapyananubhavāt | kāryāṃśatyāgavatpaścādanvayāṃśasyāpi tyāga eva |
<br/>ākāṅkṣāyogyatādivaśena tadupasthityā tasyānyalabhyatvāt | ananyalabhyasyaiva
<br/>śabdārthatvāditi | <b>abhihiteti |</b> anvayāṃśarahitā eva śabdaiḥ svārthā abhidhī-
<pb n="287"/>
<br/>yante | abhihitānāṃ ca teṣāmākāṅkṣādivaśādanvayo bhavatītyevaṃvādināmi-
<br/>tyarthaḥ | <b>niyogamiti |</b> tapratyayobhidhatte iti saṃbadhyate | <b>anviteti |</b>
<br/>anvitamevārthaṃ śabdobhidhatta iti vādināmityarthaḥ ||
</p>
<p>iti sarvadarśanasaṃgrahavyākhyāyāṃ darśanāṅkurābhidhāyāṃ jaiminidarśanaṃ samāptam ||
</p>
<pb n="288"/>
<p><b>prakṛtibhāga iti |</b> yasmātpratyayo vidhīyate sa prakṛtibhāgaḥ | yathā rāmaḥ
<br/>iti pade rāmeti prakṛtiḥ | visargaḥ pratyayaḥ | rāmeti prātipadike ca ramadhātuḥ
<br/>prakṛtiḥ | akāraḥ pratyayaḥ | evaṃ kriyāpadepyūhyam | <b>pīteti |</b> patañjalinā
<br/>proktaṃ pātañjalaṃ vyākaraṇamahābhāṣyam | tadrūpaṃ jalaṃ yaiḥ pītaṃ teṣāṃ kṛtavyākaraṇa-
<br/>mahābhāṣyādhyayanānāmityarthaḥ | <b>mahābhāṣyakārasyeti |</b> etacca vākyaṃ yadyapi
<br/>bhagavatā patañjalinā vyākhyātaṃ tathāpi tadanyasyeti na bhramitavyam | kiṃ tu
<br/>svasyaiva vākyaṃ svenaiva vyākhyātam | tathā ca bhāṣyalakṣaṇam --
</p>
<p><lg><l>sūtrārtho varṇyate yatra vākyaiḥ sūtrānusāribhiḥ |</l>
<l>svapadāni ca varṇyante bhāṣyaṃ bhāṣyavido viduḥ ||</l></lg> iti |
<br/>kaiyaṭenāpi tatraivamuktam -- svavākyaṃ vyākhyātuṃ tadavayavamathaśabdaṃ tāvadvyācaṣṭa
<br/>iti | <b>prastūyate na veti |</b> prastūyate prārabhyate | śabdānuśāsanamityetāvaduktau
<br/>vākyaparipūrtisaṃpādanāyānvayayogyakriyāpadamavaśyamadhyāhāryaṃ bhavati | tacca
<br/>kiṃ prastūyate ityatha vānyatkiṃcitstūyata ityādikamiti saṃdeho bhavati | atha-
<br/>śabdaprayoge tu tasya prārambhārthakatvāttadānuguṇyena prastūyata ityasyaiva kriyāpadasyā-
<br/>dhyāhāro bhavati | yadyapi stūyata ityādyadhyāhāreṇa vākyaparipūrtiranvayaśca saṃbhavati
<br/>tathāpyathaśabdārthatvena prārambhaṇakriyātropasthitā bhavati na tu stavanādiketi na
<br/>tadvācakakriyāpadādhyāhāraḥ | śabdānuśāsanaśabdasya vyutpattipradarśanapūrvakaṃ tasya
<br/>vyākaraṇārthakatvaṃ sādhayati -- <b>anena hīti |</b> śabdā anuśiṣyanteneneti
<pb n="289"/>
<br/>śabdānuśāsanaṃ vyākaraṇaśāstram | <b>tadupakāriṇa iti |</b> arthaprakāśanadvāreti
<br/>bhāvaḥ | vṛddhavyavahārādibhiḥ śaktigrāhakapramāṇairloke śabdaśaktimavadhārya tada-
<br/>nusāreṇa
</p>
<p><lg><l>lokāvagatasāmarthyaḥ śabdo vedepi bodhakaḥ |</l></lg>
<br/>iti nyāyena vaidikaśabdārthabodhane pravṛtteḥ | lokāvalokitāṃ padaśaktiṃ padā-
<br/>rthayogyatāṃ ca svīkṛtyaiva vedasya pracārāt |
</p>
<p><b>paryanuyuñjata iti |</b> paryanuyogaḥ praśnaḥ | pṛcchantītyarthaḥ | itthaṃ hi
<br/>praṣṭurabhiprāyaḥ -- kartṛkarmaṇorubhayoḥ prasaṅge karmaṇi ṣaṣṭhī bhavatītyubhayaprāptāviti
<br/>sūtrārthaḥ | yadyapyatha śabdānuśāsanamiti vākye śabdasya karmaṇa evopādānaṃ na tu
<br/>karturācāryasya tathāpi dhātoḥ sakarmakatvenobhayoḥ kartṛkarmaṇoḥ prasaṅgostyevetya-
<br/>nena sūtreṇa śabdānāmiti karmaṇi ṣaṣṭhī | tasyāṃ ca satyāṃ karmaṇi ca (pā. sū.
<br/>2 | 2 | 14) iti sūtreṇa samāso niṣidhyate | tatra caśabdasyetiśabdārthakatvātka-
<br/>rmaṇīti śabdamuccārya vihitā ṣaṣṭhītyartho labhyate | sā cobhayaprāptau karmaṇīti
<br/>sūtreṇa vihitā | tathā caitatsūtreṇa yatra ṣaṣṭhī tatra tadantasya na ṣaṣṭhītatpuruṣa-
<br/>samāsa iti karmaṇi ceti sūtrasyārthaḥ | tathā ca śabdānāmanuśāsanamiti
<br/>vyastaṃ prayoktavyaṃ na tu samastamiti | <b>yasminniti |</b> ayaṃ bhāvaḥ -- ubhayaprāptā-
<br/>viti sūtre kartṛkarmaṇoḥ kṛti (pā. sū. 2 | 3 | 65) iti pūrvasūtrātkṛtītyanuvartate |
<br/>tasyobhayaprāptāviti viśeṣaṇam | ubhayoḥ prāptiryasminkṛtpratyaye iti vyadhikaraṇa-
<br/>bahuvrīhiḥ | kartṛkarmaṇorubhayorarthayoḥ ṣaṣṭhyāḥ prāptiścobhayoḥ prayoge satyeva saṃbha-
<br/>vati | tathā ca yatra tātparyārthānusāreṇāvaśyaka ubhayoḥ prayogastatrobhayorarthayoḥ
<pb n="290"/>
<br/>ṣaṣṭhyāḥ prāptau karmaṇyeva ṣaṣṭhī na tu kartarītyanena sūtreṇa niyamyate | āścaryo gavā-
<br/>mityudāharaṇam | tatra hyāścaryaṃ pratipādyam | tacca yadyaśikṣito dogdhā durdohā
<br/>gāvaśca dogdhavyāstadaiva nirvahati nānyathā | atastatrāgopeneti kartṛpadamavaśyaṃ
<br/>prayoktavyaṃ bhavati | ataḥ kartṛkarmaṇorviśiṣyopādānādastyubhayaprāptiḥ | <b>idhmeti |</b>
<br/>karmaṣaṣṭhyantedhmaśabdasya pravraścanaśabdena saha ṣaṣṭhītatpuruṣaḥ | evaṃ palāśaśātana-
<br/>śabdopi | athobhayaprāptāviti sūtre bahuvrīhibalādubhayoḥ prayoga ityarthalābhe-
<br/>pyāvaśyakatvārthe na pramāṇam | tathā cānāvaśyakasthalepi dvayoḥ prayoge sati
<br/>tasya pravṛttiriti mataṃ tadātrācāryapadādhyāhāreṇobhayaprāptisattvādasya pravṛttau
<br/>samāsānupapattiriti cet -- tatra samādhānāntaramāha -- <b>kartaryapīti |</b> apinā
<br/>karmaṇi | <b>kecidaviśeṣeṇeti |</b> ubhayaprāptāviti niyamasyāpavādabhūtaṃ vacanaṃ tatra
<br/>paṭhyate -- strīpratyayayorakākārayornāyaṃ niyama iti | bhedikā bibhitsā vā
<br/>rudrasya jagata ityudāharaṇam | bhediketyatra bhidadhātorbhāve akapratyayaḥ |
<br/>bibhitsetyatra bibhitseti sanpratyayāntādbhidadhātorbhāve akārapratyayaḥ | anayośca
<br/>striyāṃ ktin (pā0 sū. 3 | 3 | 94) ityadhikāre vihitatvātstrīpratyayatvam | atra
<br/>karmaṇyeveti niyamābhāvājjagata iti karmaṇi rudrasyeti kartari ca ṣaṣṭhī bhavati |
<br/>apavādabhūtaṃ dvitīyaṃ vacanaṃ ca śeṣe vibhāṣeti | strīpratyaya iti saṃbadhyate | akā-
<br/>kāravyatiriktastrīpratyayepyubhayaprāptāviti niyamo nāsti | dvayorapi ṣaṣṭhī | tatra ka-
<br/>rtari ṣaṣṭhī vikalpena bhavatītyarthaḥ | vicitrā jagataḥ kṛtirharerhariṇā vetyudāharaṇam |
<br/>atra dvitīyavacane strīpratyaya ityasya saṃbandhaṃ kecinna kurvanti | kiṃ tvaviśeṣeṇā-
<br/>kākāravyatirikte bhāvapratyayamātre vikalpaṃ vadantaḥ śabdānāmanuśāsanamācārye-
<br/>ṇācāryasya vetyatra kartṛvācakādācāryapadātṣaṣṭhīvikalpamicchanti | tathā cobhaya-
<br/>prāptāviti niyamāprāptyā samāsaniṣedho na bhavati | <b>atha veti |</b> ṣaṣṭhī śeṣe
<pb n="291"/>
<br/>(pā0 sū. 2 | 3 | 50) iti hi sūtram | kārakaprātipadikārthavyatiriktaḥ
<br/>svasvāmibhāvādiḥ saṃbandhaḥ śeṣastatra ṣaṣṭhī bhavatīti tadarthaḥ | yathā rājñaḥ puruṣa
<br/>iti | vastutaḥ karmādīnāmapi karmatvādibhiravivakṣāyāmanena ṣaṣṭhī yathā grāmasya
<br/>gacchatīti | iyameva śeṣalakṣaṇā ṣaṣṭhīti vyavahriyate | tathā cātra śabdasya
<br/>karmatvenāvivakṣayobhayaprāptāviti niyamāpravṛttyā na samāsaniṣedhaḥ | <b>ānartha-
<br/>kyamiti |</b> satyapi samāsaniṣedhavidhāyake śāstre gavāṃ doha ityatra yadi
<br/>karmatvasyāvivakṣayā gavāmiti śeṣe ṣaṣṭhī kriyate tarhi samāse godoha
<br/>iti prāpnotyeveti kiṃ samāsaniṣedheneti | <b>svaracintāyāmiti | godoha</b>
<br/>ityatra śeṣaṣaṣṭhyā samāse samāsasya (pā0 sū. 6 | 1 | 223) iti sūtreṇānto-
<br/>dātto bhavati | etadapavādabhūtaṃ gatikārakopapadātkṛt (pā0 sū. 6 | 2 | 139)
<br/>iti tu na pravartate | pūrvapadasya gatyādyanyatamatvābhāvāt | satopi karma-
<br/>kārakasya goḥ karmatvenāvivakṣitatvāt | gateḥ kārakādupapadācca parībhūtasya
<br/>kṛdantasyottarapadasya prakṛtisvaro bhavatīti tadarthaḥ | samāsaniṣedhābhāve tu
<br/>karmaṣaṣṭhyantasyāpi gopadasya dohaśabdena saha samāsaḥ syāt | tatra ca pūrva-
<br/>padasya kārakatvādanena sūtreṇa doha ityuttarapadasya prakṛtisvaraḥ syāt | doha
<br/>iti ghañpratyayāntaṃ ñityādirnityam (pā0 sū. 6 | 1 | 197) iti sūtre-
<br/>ṇādyudāttam | gatikārakopapadātkṛditi prakṛtisvareṇa tasyaivāvasthāne go-
<br/>dohaḥ! iti madhyodāttaṃ samastaṃ padaṃ syāt | tacca neṣyate | ataḥ samāsa-
<br/>niṣedha āvaśyakaḥ | <b>yatheṣṭamiti |</b> lokairvākyaprayogakāle prāyaḥ svarānādara-
<br/>ṇāt | <b>viśeṣoktiriti |</b> svaraviśeṣamātroddeśena kṛtāta eva laukikaśabdeṣva-
<br/>nupayuktā samāsaniṣedhaśāstrādikā viśeṣoktirvaidikeṣu śabdeṣu pravartatām |
<br/>anena prakāreṇaiva teṣāṃ sūtrāṇāṃ sāphalyaṃ bhavati | yatosau pāṇinistṛjakābhyāṃ
<br/>kartari (pā0 sū. 2 | 2 | 15) iti samāsaniṣedhaṃ kurvannapi svayameva janikartuḥ
<br/>(pā0 sū. 1 | 4 | 30) tatprayojakaḥ (pā0 sū. 1 | 4 | 55) ityevaṃ samastaṃ
<pb n="292"/>
<br/>padaṃ nirdiśati | evaṃ nirdiśanpāṇiniḥ samāsaniṣedhaśāstrāṇi na tādṛśasthale
<br/>samastapadasyāsādhutvabodhanārthaṃ kṛtāni kiṃ tu kevalaṃ svaraviśeṣasiddhyarthameveti
<br/>dhvanayati |
</p>
<p>śaṅkate -- <b>tasyārthasyeti |</b> vyākaraṇarūpasyārthasya vyākaraṇaśabdādyathā śīghraṃ
<br/>pratipattirbhavenna tathā śabdānuśāsanaśabdāditi vilambenārthopasthāpakamadhikākṣaraṃ
<br/>ca śabdānuśāsanamiti nirarthakamabhihitamiti śaṅkāśayaḥ | <b>tadīyeti |</b>
<br/>vyākaraṇaśāstrasya hi vaidikaśabdārthabodhakatvena vedāṅgatvam | sa ca vyākaraṇa-
<br/>śāstragataḥ śabdārthabodhakatvarūpo dharmaḥ śabdānuśāsanaśabdātpratīyate na vyāka-
<br/>raṇaśabdamātrāt | śabdānāmidaṃ vyākaraṇamiti nirṇayasya tāvanmātrādalā-
<br/>bhāt | <b>anupapatteriti |</b> vidhivaśātṣaḍaṅgavedādhyayane pravṛttirbhavatu nāma |
<br/>paraṃ tu yāvadvyākaraṇasya vedāṅgatvaṃ nāvagataṃ tāvattatra pravṛttirdurlabhaiva bhavediti
<br/>bhāvaḥ | <b>tarhīti |</b> saṃskāraḥ prakṛtipratyayavyutpādanam | pratyavāyaḥ pāpam |
<br/>anadhītavyākaraṇaśāstrāṇāṃ prakṛtipratyayavyutpādanapūrvakaṃ śabdārthajñānābhāvena te
<pb n="293"/>
<br/>kadācidaśvaśabdasthāne asvaśabdamityevamapaśabdānapi prayuñjīran | apaśabdapra-
<br/>yogācca teṣāṃ pāpabhāktvaṃ syāt | <b>prāyaścittīyāmiti |</b>
</p>
<p><lg><l>prāyaḥ pāpamiti proktaṃ cittaṃ tasya viśodhanam |</l></lg>
<br/>prāyaścittaśabdāttasmai hitam (pā0 sū. 5 | 1 | 5) iti sūtreṇa prāyaścittāya
<br/>hitamityarthe chapratyayaḥ | prāyaścittamastyasyāmityarthe tadasya tadasminsyāditi
<br/>(pā0 sū0 5 | 1 | 16) iti sūtreṇa vā | sārasvatīṃ sarasvatīdevatākām |
<br/>apaśabdaprayogajanyapātakanirasanāya hīyaṃ sārasvatīṣṭirvidhīyate |
</p>
<p><b>pratipadapāṭha iti |</b> rāmakṛṣṇādyekaikaṃ padaṃ paṭhitvā tasya sādhutvaṃ bodhanīya-
<br/>mityarthaḥ | <b>śabdānāṃ śabdapārāyaṇamiti |</b> vyākaraṇaśāstrarūperthe śabdapā-
<br/>rāyaṇaśabdo yogarūḍhaḥ | yadyapyanenaiva gamyamānatvātpunaḥ śabdānāmityanupādeyaṃ
<br/>tathāpi pratipadapāṭhavihitānāmiti viśeṣaṇābhidhānāya taduktiḥ | yathā --
</p>
<p><lg><l>nirvātapadmodarasodarābhyāṃ vilocanābhyāmavalokayantī |</l></lg> (kā. pradī. u. 7)
<br/>ityatra vilocanābhyāmityuktirnirvātetyādiviśeṣaṇadānāyaiva kṛtā tadvat |
<br/><b>pārāvāptiḥ |</b> pārasyāntasyāvāptiḥ prāptiḥ | <b>adhītīti |</b> adhītirguroḥ sakā-
<br/>śādgrahaṇam | bodhaḥ punaḥ punarabhyāsena taccintanam | ācaraṇaṃ yajñādau tathānu-
<pb n="294"/>
<br/>ṣṭhānam | pracāraṇaṃ śiṣyebhyodhyāpanam | śaṅkāmupasaṃharati -- <b>tasmāditi |</b>
<br/>upāyasya pratipadapāṭhasyāsaṃbhavādityāśayaḥ | samādhatte -- <b>maivamiti |</b> śabda-
<br/>pratipattiḥ śabdārthajñānam | tasya pratipadapāṭhaḥ kāraṇamiti kāryakāraṇabhāvo
<br/>niścitaścettadā kāraṇāsaṃbhavātkāryasyāsiddhirāpādanīyā syāt | na tu tathā
<br/>kāryakāraṇabhāvosmābhiḥ svīkriyata iti bhāvaḥ | tarhi śabdārthajñāne ka upāya
<br/>iti cettatrāha -- <b>prakṛtyādīti | karmaṇyaṇiti |</b> idaṃ sāmānyalakṣaṇam |
<br/>karmavācaka upapade dhātoraṇpratyayo bhavatīti sūtrārthaḥ | kumbhaṃ karotīti
<br/>kumbhakāraḥ | kāṇḍaṃ lunātīti kāṇḍalāvaḥ | kumbheti karmavācaka upapade kṛdhā-
<br/>toraṇpratyaye ṇakārasyetsaṃjñāyāṃ lope cāco ñṇiti (pā0 sū. 7 | 2 | 115)
<br/>iti sūtreṇa vṛddhau satyāṃ kumbhakāra iti lakṣyaṃ sidhyati | tadvadeva kāṇḍalāva
<br/>iti | evamekenānena śāstreṇānekāni lakṣyāṇi sidhyanti | <b>ātonupasarge
<br/>ka iti |</b> idaṃ viśeṣalakṣaṇaṃ pūrvasya sāmānyalakṣaṇasyāpavādabhūtam | prādyupasa-
<br/>rgarahite karmavācaka upapade satyākārāntāddhātoḥ kapratyayo bhavatīti sūtrārthaḥ |
<br/>dhānyaṃ dadātīti dhānyadaḥ | dhanaṃ dadātīti dhanadaḥ | atra karmaṇyaṇiti sāmā-
<br/>nyalakṣaṇasya na pravṛttiḥ | tadapavādabhūtasyāsya viśeṣalakṣaṇasya pravṛtteḥ | evama-
<br/>nena laghubhūtenopāyena sakalaśabdānāṃ prakṛtipratyayavibhāgavyutpādanapūrvakamarthajñānaṃ
<br/>bhavati | kathaṃ tarhi bṛhaspatirindrāya (da0 13 pa0 66) ityādinā śabdā-
<br/>nuśāsanasyāśakyatvamucyata iti cettatrāha -- <b>bṛhaspatiriti |</b>
</p>
<pb n="295"/>
<p><b>pradhānaṃ ceti |</b> vākyārthajñānakāraṇībhūtasya padapadārthajñānasya vyākaraṇā-
<br/>dhīnatvāditi bhāvaḥ | <b>phalavāniti |</b> phalaśabdena vākyārthajñānaṃ vivakṣyate |
<br/><b>taduktamiti |</b> vākyapadīye hariṇeti śeṣaḥ | <b>āsannamiti |</b> tasya vedākhyasya
<br/>brahmaṇa idaṃ vyākaraṇamāsannaṃ saṃnikṛṣṭataram | sādhutvapratipattiphalakasya svarūpa-
<br/>saṃskārasya sākṣādupakārakatvāt | tapasāṃ cāndrāyaṇādīnāṃ madhya idamuttamaṃ
<br/>tapaḥ | dṛṣṭaphalahetutvāt | budhā vedānāṃ mukhyamaṅgaṃ vyākaraṇamāhurityarthaḥ |
<br/><b>rakṣoheti |</b> prayojanaśabdena prayojakaṃ phalaṃ cocyate | tatrāgamaḥ prayojakaḥ |
<br/>rakṣādīni catvāri phalāni | āgamo yathā -- brāhmaṇena niṣkāraṇo dharmaḥ ṣaḍaṅgo
<br/>vedodhyeyo jñeyaśceti | śrutireṣeti haradattādayaḥ | smṛtiriti tu bhaṭṭācāryāḥ |
<br/>tanmata āgamapadenāgamamūlakatvātsmṛterapi grahaṇaṃ bodhyam | kāryatenuṣṭhāpyate-
<br/>neneti kāraṇaṃ phalam | niṣkāraṇo dṛṣṭaphalābhisaṃdhirahito nitya ityarthaḥ | rakṣā
<br/>vedasaṃrakṣaṇam | laukike prayoge kvāpyadṛṣṭāni rūpāṇi veda upalabhyante -- devā
<br/>iti prayoktavye devāsa iti | ājjaserasuk (pā0 sū. 7 | 1 | 50) iti
<br/>sūtreṇāsugāgamaḥ | devairiti prayoktavye devebhiriti | bahulaṃ chandasi (pā0 sū.
<br/>7 | 1 | 10) iti sūtreṇaisādeśābhāvaḥ | ātmaneti prayoktavye tmaneti | mantre-
<br/>ṣvāṅyāderātmanaḥ (pā0 sū0 6 | 4 | 141) iti sūtreṇākārasya lopaḥ |
<br/>etānyadṛṣṭapūrvāṇi rūpāṇyupalabhya vyākaraṇānabhijñaḥ kadācidbhrameṇa prāmādika-
<br/>tvaśaṅkayā pāṭhāntaraṃ kalpayet | tathā cānupūrvībhaṅgaḥ syāt | vyākaraṇaśāstrajño
<br/>hi teṣāṃ rūpāṇāṃ sādhutvaṃ paśyanvedānupūrvīṃ saṃrakṣati | ūho nāma vaidikaśabdānāṃ
<br/>tattaddevatāliṅgādyanusāreṇa vipariṇāmaḥ | agneye juṣṭam (tai. saṃ. 1 | 1 | 4)
<br/>iti mantro vede paṭhyate | yatra ca sūryo devatā tatra tadanusāreṇa sūryāya
<br/>juṣṭamiti mantraḥ kalpanīyaḥ | evaṃ liṅgavacanabhedepyūhyam | vaiyākaraṇa eva cohaṃ
<br/>kartuṃ śaknoti | laghuśabdena lāghavamucyate | vaiyākaraṇo hi śabdānāṃ prakṛtipra-
<br/>tyayavibhāgaṃ jñātvā pratipadapāṭhāpekṣayā lāghavena śabdārthaṃ jānāti | asaṃdehaḥ
<br/>saṃdehābhāvaḥ | yathā sthūlapṛṣatīmanaḍvāhīmālabheta iti śrūyate | anaḍvāhī
<br/>gauḥ | tadviśeṣaṇaṃ sthūlapṛṣatīti | tatra karmadhārayo bahuvrīhirveti saṃdehaḥ |
<pb n="296"/>
<br/>karmadhāraye sthūlā cāsau pṛṣatī ceti vigrahaḥ | gavāṃ śarīre dṛśya-
<br/>mānā bindavaḥ pṛṣacchabdenocyante | atra tu lakṣaṇayā pṛṣadvatītyarthaḥ | tathā
<br/>ca bindavaḥ sthūlāḥ kṛśā vā kathamapi santu | gauḥ sthūlā bindumatī
<br/>cāpekṣitā bhavati | bahuvrīhau tu sthūlāni pṛṣanti yasyāmiti vigrahaḥ | atra
<br/>tu gauḥ sthūlā kṛśā vā yathātathāstu | bindūnāṃ tu sthaulyamapekṣitaṃ bhavati | tathā
<br/>ca kīdṛśī gaurgrāhyeti saṃdehe vaiyākaraṇaḥ sthū_lapṛ!ṣatīmiti pūrvapadāntodāttaṃ
<br/>dṛṣṭvā bahuvrīhirayamiti niścinoti | sthūleti pūrvapadasya bahuvrīhau prakṛtyā pūrva-
<br/>padam (pā0 sū. 6 | 2 | 1) iti sūtreṇa prakṛtisvaraḥ | karmadhāraye tu samāsasya
<br/>(pā0 sū. 6 | 1 | 223) iti sūtreṇāntodāttaṃ sthū_la_pṛ_ṣa_tīmiti padaṃ syāt |
</p>
<p><b>śāstrapūrvaka iti |</b> vyākaraṇaśāstrajñānapūrvakaṃ yaḥ śabdānprayuṅkte sobhyu-
<br/>dayena yujyate | yathā yośvamedhena yajate ya u cainamevaṃ veda (tai. brā. 3 | 1 | 7)
<br/>ityatra vedeti śabdoktyā jñānapūrvakamanuṣṭhitādagniṣṭomayāgātphalaṃ prāpyata ityuktaṃ
<br/>tadvat | veda jānāti | samyagjñātaḥ prakṛtipratyayavibhāgajñānapūrvakaṃ śāstrādava-
<br/>gataḥ | <b>kāmadhugiti |</b> kāmāndogdhīti kāmadhuk | yatheṣṭaphalaprada ityarthaḥ |
<br/><b>nākamiti |</b> nākaḥ svargalokaḥ | baddhāḥ prakṛtipratyayavibhāgajñānapūrvakārthāva-
<br/>gamena sajjībhūtā ye vāgrūpā rathāste ca suprayuktāścet -- taiḥ sādhanabhūtaiḥ pravaktāra
<br/>iṣṭaṃ sukhaṃ yatra tādṛśaṃ svargalokaṃ prayānti | ye cāvaiyākaraṇāḥ saṃskārarāhityā-
<br/>ccikkenāvyaktaśabdena mitaṃ tulyaṃ yathā tathā bhāṣante te pādairmārgaṃ kaṣantastāḍayantaḥ
<br/>santo yānti | na teṣāṃ ratheneva śīghraṃ sukhakaraṃ ca gamanaṃ bhavatīti bhāvaḥ |
<footnote>13|96 -- acīkramata <roman>for</roman> cikvamita <roman>A.</roman></footnote>
<pb n="297"/>
<br/><b>catvārīti |</b> śṛṅgā śṛṅgāṇi | trayo asyetyatra hastāso asyetyatra ca prakṛtyāntaḥ-
<br/>pādam (pā0 sū. 6 | 1 | 115) iti prakṛtibhāvaḥ | śīrṣaśabdo'kārānto
<br/>napuṃsakaḥ | hastāso hastāḥ | maho mahān | mahyate pūjyata iti mahaḥ | ghañarthe
<br/>kavidhānamiti karmaṇi kapratyayaḥ | martyānityatra nakārasya dīrghādaṭi samānapāde
<br/>(pā0 sū. 8 | 3 | 9) iti sūtreṇa rutve yatve yalopaḥ | pūrvasyākārasyātoṭi
<br/>nityam (pā0 sū. 8 | 3 | 3) iti sūtreṇānunāsikaḥ | asminmantre śabdasya vṛṣa-
<br/>bhatvena rūpaṇaṃ kriyate | <b>nāmākhyāteti |</b> nāma subantam | ākhyātaṃ tiṅa-
<br/>ntam | upasargāḥ pra paretyādayaḥ | nipātāśca vā hetyādayaḥ | upasarganipātayo-
<br/>rnāmatvepi pṛthagupādānaṃ gobalīvardanyāyena | <b>laḍādīti |</b> bhūtādikālatraya-
<br/>bodhakā laḍādayaḥ pādā ityarthaḥ | kālānāṃ tu na pādatvakalpanā | teṣāṃ varṇa-
<br/>rūpatvābhāvena tatra tādṛśakalpanāyā asaṃbhavāt | yadyapi lakārā daśa tathāpi
<br/>tadbodhyakālānāṃ tritvānusāreṇa bodhakeṣu teṣu tritvaṃ kalpayituṃ śakyam |
<br/><b>śabdātmānāviti |</b> ātmaśabdaḥ svarūpavācī | nityānityabhedena yaddvidhā
<br/>śabdasvarūpaṃ tanmastakadvayamiti kalpyate | tatra vyaṅgyo nitya āntaraḥ |
<br/>vyañjakastvanityo vaikharīrūpaḥ | <b>tiṅā saheti |</b> kartrādiṣaṭkārakabodhikāḥ ṣaṭ |
<br/>taditarā caiketi sapta vibhaktayaḥ | kartrarthakatiṅāṃ karmārthakatiṅāṃ ca kārakabodhaka-
<br/>tvena ṣaṭsu saṃgrahaḥ | taditaretyanena prātipadikārthamātre prathamāyāḥ śeṣalakṣaṇāyāḥ
<br/>ṣaṣṭhyā bhāvārthakatiṅvibhakteśca saṃgrahaḥ | anye tu prathamā dvitīyetyādaya eva
<br/>sapta vibhaktayaḥ | tiṅāṃ saṃgrahastu kālabodhakatvena pādeṣu jāta evetyāhuḥ |
<br/><b>urasīti |</b> vargapañcamairyaralavaiśca yuktasya hakārasyoraḥ sthānam | akārakavargaha-
<br/>kāravisargāṇāṃ kaṇṭhaḥ sthānam | kaṇṭhaśabdena mukhāntargatānyanyāni tālvādi-
<pb n="298"/>
<br/>sthānānyupalakṣyante | ṛkāraṭavargarephaṣakārāṇāṃ śiraḥ sthānam | <b>śabdakarmā</b>
<br/>śabdārthakaḥ | nanu śabda eva kathaṃ śabdaṃ karotīti cettatrāha -- <b>iheti |</b> roravītī-
<br/>tyasya vivaraṇaṃ yacchabdaṃ karotīti kṛtaṃ tatretyarthaḥ | nityaḥ śabda evāyamakhilaṃ
<br/>prapañcaṃ vistārayati | etaccānupadameva pradarśitāyāṃ harikārikāyāṃ spaṣṭam |
<br/><b>mahāndeva iti |</b> mahānparabrahmasvarūpo devontaryāmirūpaḥ śabdo manuṣyeṣu
<br/>praviṣṭa ityarthaḥ | <b>mahatā deveneti |</b> sāmyaṃ sāyujyam | vyākaraṇaśāstrajaśabda-
<br/>jñānapūrvakaṃ prayogeṇa kṣīṇapāpaḥ puruṣohaṃkārādigranthīnvicchidyāntareṇa śabdabra-
<br/>hmaṇātyantaṃ saṃsṛjyata iti bhāvaḥ |
</p>
<p><b>sphoṭākhya iti |</b> etattattvamagre mūla eva sphuṭībhaviṣyati | <b>anādīti |</b>
<br/>ādyantarahitaṃ śabdarūpaṃ brahma | taccānimittakatvādakṣaraṃ vikāraśūnyam | tadeva ca
<br/>jagadrūpeṇa bhāsate | yasmācchabdabrahmaṇaḥ sakāśājjagato racanā bhavatītyarthaḥ |
<br/>nirūpitaṃ caitannāgojībhaṭṭairlaghumañjūṣāyām (saṭīkamudritapustake pṛ. 176) |
</p>
<p><b>dvidheti |</b> apoddhṛtya pravibhajya | yathā padārthāvagataye prakṛtipratyayāḥ padebhyaḥ
<br/>pṛthakkalpyante tathā vākyārthāvagataye vākyebhyopi padāni pṛthakkalpyante | tacca
<br/>pṛthakkalpitaṃ padajātaṃ nāmākhyātabhedena dvidheti kaiściducyate | upasarganipātayoḥ
<br/>pṛthaggaṇanāyāṃ caturdheti | karmapravacanīyānāṃ pṛthaggaṇanāyāṃ pañcadhetyarthaḥ | upa-
<br/>sargāḥ kriyāgataviśeṣadyotākāḥ karmapravacanīyāstu kriyānuyogikasaṃbandhaviśe-
<br/>ṣadyotakā iti bhedaḥ | yathā japamanuprāvarṣat | atra japapratiyogiko varṣaṇānu-
<pb n="299"/>
<br/>yogiko yastayorlakṣyalakṣaṇabhāvaḥ saṃbandhaḥ sonunā karmapravacanīyena dyotyate |
<br/>karmapravacanīyaśabde kriyāvācinā karmaśabdena kriyānuyogikaḥ saṃbandho lakṣyate |
<br/>propasṛṣṭādvacadhātorbāhulakātkartaryanīyarpratyayaḥ | <b>kriyāviśeṣeti |</b> yathokto-
<br/>dāharaṇe kriyāviśeṣo varṣaṇam | tena saha jāto yo japasya saṃbandhastasyāvacchedo
<br/>lakṣyalakṣaṇabhāva eva saṃbandha ityevaṃrūpaḥ saṃkocastaddhetustajjñāpakaḥ karmaprava-
<br/>canīyonuḥ |
</p>
<p>naiyāyikamatenāśaṅkate -- <b>nanviti |</b> naiyāyikāstu ghaṭamānayetyādivākyoccā-
<br/>raṇasamaye ye ghakārādayo varṇāḥ kaṇṭhādisthāneṣu vāyusaṃyogenotpadyante ye ca
<br/>śravaṇendriyagocarā bhavanti sadyo vinaśyanti ca sa eva śabdo na tu tadati-
<br/>riktaḥ kaścit | kambugrīvādimadvastuno vācakaśca sa eva | ataścānitya eva śabda
<br/>ityāhuḥ | vaiyākaraṇāstu nāyaṃ śabdaḥ | kiṃ tu śabdasya vyañjako dhvaniḥ | eta-
<br/>dvyaṅgyo hi śabdaḥ | sa eva kambugrīvādimadvastuno vācakaḥ | sa ca nityaḥ |
<br/>notpadyate na vinaśyati | ayameva sphoṭa ityucyate | dhvaniśca tadvyañjakonarthaka
<br/>eva | tathā ca ghaṭamānayetyādyuccāritena dhvaninā vācake nitye śabdemivyakte sati
<br/>tasmādarthabodho bhavatītyāhuḥ | <b>keciditi |</b> naiyāyikādaya ityarthaḥ | <b>ekapa-
<br/>dāvagateriti |</b> ekaṃ padamityekatvāvagāhinī sarvajanaprasiddhā pratītirbhavati |
<br/>taccaikatvaṃ na varṇaniṣṭham | teṣāṃ nānātvāt | atastādṛśaikatvāśrayībhūtaṃ varṇasamū-
<pb n="300"/>
<br/>havyaṅgyamavaśyamanyatkiṃcidāstheyam | sa eva sphoṭa iti | <b>arthapratyayāsaṃ-
<br/>bhavāditi |</b> ekaikasminvarṇa uccārite tasmāttādṛśārthapratīteradarśanāt | kiṃ ca
<br/>varṇānāṃ pratyekamarthavattva ekenaivārthapratītisiddhāvitaravarṇavaiyarthyaṃ ca syāt | pade
<br/>ca yatra yāvanto varṇāstatra tāvatsaṃkhyākānāṃ vastūnāṃ bodhāpatteśca | prāyaḥ sarveṣāṃ
<br/>varṇānāṃ paryāyatāpatteśceti | <b>yenoccāriteneti |</b> uccāraṇakriyayā prakāśitene-
<br/>tyarthaḥ | sāsnā gogalakambalaḥ | lāṅgūlaṃ puccham | kakudaḥ pṛṣṭhagalayormadhyeva-
<br/>sthita unnatapradeśaḥ (vaśiṃḍha iti pra.) | khuraḥ śapham | viṣāṇaṃ śṛṅgam |
<br/>saṃpratyayo bodhaḥ | <b>nādābhivyaṅgya iti |</b> nādena varṇarūpeṇa dhvaninābhivyakta
<br/>ityarthaḥ |
</p>
<p><b>na carama iti |</b> caramasyānabhivyaktipakṣasya sphoṭavādibhirapyanabhyupagamena
<br/>loketyantāsaṃbhavitvena ca prathamatastatkhaṇḍanam | sūcīkaṭāhanyāyāt | <b>sarva-
<br/>deti |</b> arthapratyayorthabodhaḥ | tadrūpaṃ kāryam | tasya ca sphoṭaḥ kāraṇam | sa
<footnote>13|133 -- itaravarṇavaiyarthyaprasaṅgāt <roman>for</roman> vyastavarṇebhyorthapratyayāsaṃbhavāt <roman>D.</roman></footnote>
<pb n="301"/>
<br/>cābhivyaktyanapekṣaḥ | tādṛśasya ca tasya sarvadā sattvena sadaivārthabodhaḥ syādi-
<br/>ti bhāvaḥ | <b>vyāvartanīyā iti |</b> pratinivartanīyā ityarthaḥ | sphoṭavādinaṃ
<br/>pratyāpādanīyā iti yāvat | tathā hi -- varṇāḥ pratyekamabhivyañjayantīti pakṣo na
<br/>saṃbhavati | ekaikasminvarṇa uccārite tasmātsphoṭābhivyakteradarśanāt | kiṃ caike-
<br/>naiva varṇenoccāritena sphoṭābhivyaktāvitaravarṇoccāraṇavaiyarthyam | pade ca yatra
<br/>yāvanto varṇāstatra tāvatsaṃkhyākānāṃ sphoṭānāmabhivyaktyāpatteśca | nāpi varṇāḥ
<br/>saṃbhūya sphoṭamabhivyañjayanti | kṣaṇikānāṃ varṇānāmāśutaravināśitvena samūhā-
<br/>saṃbhavāt | <b>yasyeti |</b> paryanuyogaḥ praśnaḥ | niravayavo vācakaḥ sphoṭo varṇajñā-
<br/>nenābhivyajyata iti yasya mataṃ sopi sphoṭavādī vaiyākaraṇopi ye tena sphoṭa-
<br/>vādinā prativādinaṃ prati praśnāḥ kṛtāḥ kiṃ varṇāḥ samastā vyastā vā (da.
<br/>13 paṃ. 131) ityādayasteṣvekenāpi na vimucyate | sphoṭasya sāvayavatve tvekai-
<br/>kena varṇenāvayavaśaḥ sphoṭobhivyajyata iti vaktuṃ śakyeta | paraṃ tu sphoṭavādī
<br/>sphoṭasya niravayavatvaṃ manyate | atastatkṛtāḥ praśnāstanmata evopakṣeptuṃ śakyanta
<br/>iti bhāvaḥ | <b>suptiṅantamiti |</b> prathamādvitīyādayaḥ pratyayāḥ supśabdeno-
<br/>cyante | kriyāpadaghaṭakāḥ pratyayāstiṅśabdenocyante | dvividhā api vibhakti-
<br/>saṃjñakāḥ | tādṛśadvividhapratyayāntaṃ śabdasvarūpaṃ padasaṃjñakaṃ bhavatīti sūtrārthaḥ |
<br/><b>te vibhaktīti |</b> ta ityanena varṇāḥ parāmṛśyante | vibhaktisaṃjñakapratyayāntā
<br/>varṇāḥ padasaṃjñakā bhavantīti sūtrārthaḥ | etatsūtradvayānurodhena varṇasamudāya eva
<br/>padaṃ na tu tadatiriktaṃ sphoṭākhyaṃ kiṃcidityāstheyam | yadyapi varṇānāmāśutaravi-
<br/>nāśitvena samūhāsaṃbhavātpadabuddherasaṃbhavastathāpi vṛddhavyavahārādibhirvarṇasamudā-
<pb n="302"/>
<br/>yasya saṃketagrahapūrvakamekārthapratyāyakatvadarśanena vināśibhirapi varṇairuttarottarama-
<br/>nugraho bhavatītyanubhavabalādāstheyamityetāvatā samūhakalpanayā padabuddhirupapadyata
<br/>ityāśayaḥ | śaṅkate -- <b>tarhīti | yaścobhayoriti |</b>
</p>
<p><lg><l>yaścobhayoḥ samo doṣaḥ parihāropi vā samaḥ |</l>
<l>naikaḥ paryanuyoktavyastādṛgarthavicāraṇe ||</l></lg>
<br/>iti tannyāyasvarūpam |
</p>
<p><b>kāśakuśeti |</b> yathā nadyādau bāhubhyāṃ tartuṃ pravṛttasyāsāmarthyena majjataḥ
<br/>prāṇasaṃrakṣaṇārthamālambanaṃ dṛḍhatarameva kiṃcidapekṣyate na tu tṛṇaviśeṣabhūtaṃ kāśaku-
<br/>śādikaṃ tadvadevedamiti bhāvaḥ | <b>paraspareti |</b> yathā sūtraṃ vinā puṣpeṣu mālāpratyayo
<br/>nopapadyate tathā mitho vilakṣaṇavarṇamālāyāmapyekasyānekavarṇānugatasya kasyā-
<br/>pyabhāvena padapratyayo nopapadyata iti bhāvaḥ | <b>dhaveti |</b> dhavādayastrayo vṛkṣavi-
<br/>śeṣāḥ | <b>tathā |</b> ekasminpradeśe sahāvasthitāḥ | <b>utpannapradhvastatvāditi |</b>
<footnote>13|163 kramavatāmeva varṇānāṃ vācakatvasāmarthyābhyupagamāt <roman>for</roman> kramabhedena bheda-
<br/>saṃbhavāt <roman>D.</roman></footnote>
<pb n="303"/>
<br/>tathā ca varṇasamūho durupapāda iti bhāvaḥ | nanu sphoṭavādinopi mate sphoṭābhi-
<br/>vyañjakatvena varṇasamūho nopapādayituṃ śakyata iti cet -- iṣṭāpattiḥ | sphoṭasyā-
<br/>bhivyaktistu na varṇasamūhenaikapada eva bhavati | kiṃ tu krameṇaiva | tadāha -- <b>abhivya-
<br/>ktipakṣepīti |</b> etaccānupadaṃ mūla eva sphuṭībhaviṣyati | <b>ekārtheti |</b> ekārtha-
<br/>pratyāyakatvaṃ padatvaṃ ceti dvitayamapi sphoṭavādibhirvarṇasaṃghātasya na kalpyate kiṃ
<br/>tu sphoṭasyaiva | tathā ca sphoṭamanabhyupagacchatā tadubhayamapi varṇeṣu tatsamūhaṃ
<br/>kalpayitvā sādhanīyam | tacca parasparāśrayagrastam | yadyapyekārthapratyāyakatvama-
<br/>nubhūyate tathāpi sphoṭābhyupagamena tasyopapattau satyāṃ nāsaṃbhavino varṇasamūhasya
<br/>kalpanā nyāyyeti bhāvaḥ |
</p>
<p><b>prāgukteti |</b> kimabhivyakta (da. 13 paṃ. 147) ityādigranthenoktaḥ |
<br/><b>ghaṭṭeti |</b> rājagrāhyakarasthānaṃ ghaṭṭakuṭī | grāmādgrāmāntaraṃ śakaṭena gacchankaścana
<br/>kṛpaṇo vaṇik sāyaṃ dūratastatsthānaṃ dṛṣṭvā taddeyaparihārāya tatpṛṣṭhabhāgena vanānta-
<br/>reṇa jigamiṣustamasyajñānena mārgāccyutaḥ kṛtsnāṃ rātriṃ vanāntare paribabhrāma |
<br/>prabhāte yāvanmārgamāgacchati tāvattadeva sthānaṃ saṃnihitataramabhūt | soyaṃ ghaṭṭa-
<br/>kuṭīprabhātanyāyaḥ | <b>prathamo dhvaniḥ |</b> prathamo varṇaḥ | tathā ca pratyekaṃ varṇasya
<br/>sphoṭavyañjakatvamiti nāsaṃbhavinaḥ samudāyasya kalpaneti bhāvaḥ | <b>nādairiti |</b>
<footnote>13|189 anyena <roman>for</roman> antyena. <roman>D.</roman></footnote>
<pb n="304"/>
<br/>antyena dhvaninā saha nādairuccāryamāṇaiḥ pūrvaiḥ sakalairdhvanibhirāhitaṃ sthāpitaṃ
<br/>bījaṃ vyaktyavagamānuguṇasaṃskāro yasyāṃ pūrvapūrvasaṃskārasahakṛtasaṃskārāvṛttyā prāptaḥ
<br/>paripāko yogyatāviśeṣo yasyāṃ tādṛśyāṃ buddhāvamukoyaṃ śabda ityavadhāryate
<br/>niścīyata ityarthaḥ | <b>paramārtheti |</b> paramārthabhūtā yā saṃvinnirvikalpakaṃ kenāpi
<br/>viśeṣeṇa rahitaṃ sāmānyajñānaṃ tadrūpā yākhilapadārthānugatā sattā saiva ghaṭapaṭā-
<br/>disaṃbandhibhedena ghaṭatvapaṭatvādijātirūpā ghaṭapaṭādiśabdānāmartha ityarthaḥ |
</p>
<p>ākṣipati -- <b>yadīti | saṃhatāḥ |</b> samuccitāḥ | <b>gaganaromantheti |</b> carvi-
<br/>tasyāpakṛṣya punaścarvaṇaṃ yadgomahiṣyādibhiḥ kriyate sa romanthaḥ | sa yathā gaga-
<br/>nasyākāśasya na saṃbhavati tathāyamākṣepotyantāsaṃbhavītyarthaḥ | <b>tadātmanā |</b>
<pb n="305"/>
<br/>ghaṭatvapaṭatvādirūpeṇa | <b>sā nityeti |</b> sā sakalapadārthānugatā saṃvidrūpā sattaiva
<br/>nityā | saiva mahānātmā mahadbrahma | tāṃ sattāmeva tvatalādayaḥ pratyayā vadanti |
<br/>tvatalādayaḥ pratyayā hi bhāve vidhīyante | ghaṭasya bhāvo ghaṭatvaṃ ghaṭatetyādi
<br/>yathā | ghaṭādīnāṃ bhāvaśca sattaiveti | harikārikādvayārthamāha -- <b>āśrayabhūtai-
<br/>riti | nāparamanvayīti |</b> sakalagovyaktyanusyūtaṃ sattātiriktamanyatkiṃcinna
<br/>pratibhāsata ityarthaḥ | <b>jātimanya iti |</b> anekavyaktivartinī yā jātistāme-
<br/>vānye kriyāmāhuḥ | sakalapācakavyaktiniṣṭhā yā pācakatvajātiḥ saiva pacana-
<br/>kriyeti tātparyam | <b>udayavyayavaidhuryāt |</b> utpattivināśarāhityāt | <b>tadvi-
<br/>vartatayā |</b> tasyāṃ sattāyāṃ pratibhāsamānatayā | yathā śuktireva rajatarūpeṇāva-
<br/>bhāsate tathākāśādyakhilaprapañcarūpeṇa sā sattaivāvabhāsate | paricchedaḥ saṃkocaḥ |
<br/>vyāpakaṃ vastu na deśataḥ paricchidyate | sarvatra sattvāt | nityaṃ vastu na kālataḥ
<br/>paricchidyate | sarvadā sattvāt | tathā sarvādhiṣṭhānabhūtaṃ vastu na vastutaḥ paricchi-
<br/>dyate | bhedābhāvāt | yataśca mahānanādirayamakhilaḥ prapañcaḥ sattāyāmavabhāsate
<br/>tataḥ sā sattā trividhaparicchedarahitā brahmarūpaiveti bhāvaḥ |
</p>
<pb n="306"/>
<p>evaṃ jātipadārthavādinaye jāteḥ sattātonatirekātparamārthasaṃvidrūpā sataiva
<br/>sarveṣāṃ śabdānāmartha iti prasādhya vyaktipadārthavādinayepi sa evārtha iti nirū-
<br/>payati -- <b>dravyapadārtheti |</b> dravyaṃ ghaṭādivyaktiḥ | śaktigraho hi vṛddhavyavahāreṇa
<br/>bhavati | vyavahāre ca gāmānayāśvaṃ nayetyādau tattatkriyāviṣayatvena vyavahriya-
<br/>māṇā vyaktireva dṛśyate | ato jātiviśiṣṭā vyaktiḥ padārtha iti tanmatam |
<br/><b>saṃvillakṣaṇaṃ tattvamiti |</b> paramārthabhūtaṃ nirvikalpakajñānasvarūpaṃ sattākhyaṃ
<br/>tattvamityarthaḥ | <b>satyaṃ vastviti |</b> yathā kīdṛśo gavaya iti pṛṣṭe satyagavaya-
<br/>syāsaṃnidhānādinā tajjñāpanāsaṃbhave taccitraṃ pradarśyate | tatra cāsatyamapi rekhā-
<br/>gavayaṃ dṛṣṭvā yathedṛśo gavaya ityevaṃ satyagavayasvarūpaṃ niścīyate tathā asatyabhūtai-
<br/>rdravyarūpairupādhibhiḥ satyameva śabdairabhidhīyate | śabdā hi pravṛttinivṛttiyogyāṃ
<br/>vyaktiṃ puraskṛtya taddvārā sattākhyaṃ satyameva tattvamabhidadhatītyarthaḥ | <b>adhruveṇeti |</b>
<br/>adhruvamasthiram | caitramaitrābhyāṃ mārge gacchadbhyāṃ kasyacidgṛhasyopari sthitaḥ
<br/>kāko yadṛcchayā dṛṣṭaḥ | paścāccaitreṇa kva devadattagṛhamiti pṛṣṭo maitraḥ kākavaddevadattasya
<br/>gṛhamiti tadgṛhaṃ bodhayati | tatra yadyapi kāko na sthirastathāpi tena nimittabhū-
<br/>tenedaṃ devadattasya gṛhamiti caitreṇa gṛhyate | ayaṃ tadgṛhajñānopāyaḥ | gṛhaśabdena
<br/>tu tacchuddhaṃ kākarahitamevābhidhīyate | tathā goghaṭādiśabdairvyaktiṃ puraskṛtya
<br/>taddvārā tādṛśavyaktirahitaṃ sattākhyaṃ satyaṃ tattvameva kevalamabhidhīyata ityarthaḥ |
<br/><b>siddha iti |</b> kiṃ pāṇiniḥ śabdamarthaṃ tayoḥ saṃbandhaṃ ca sṛjatyatha vā kevalaṃ smara-
<br/>tītyāśaṅkāyāṃ tatsamādhānaparamidaṃ vārtikam | siddhaśabda iha nityavācī |
<br/>śabderthe tatsaṃbandhe ca nitye sati tajjñāpanārthameva kevalaṃ pāṇineḥ pravṛttiriti
<br/>vārtikārthaḥ | arthaviṣaye ca jātiḥ padārtho vyaktiḥ padārtha iti pakṣadvayam |
<br/>vyaktirdravyam | pakṣadvayepyarthasya nityatvameva | tatra jātiḥ padārtha ityaṅgīkāre
<br/>jāteḥ sattārūpāyā nityatvamastyeva | sattātiriktajātivādinopi jāternityatva-
<br/>mevecchanti | dravyaṃ padārtha iti pakṣepyarthasya nityatvamevetyāśayena dravyaṃ hi
<pb n="307"/>
<br/>nityam (pāta0 mahābhā. pṛ. 7 paṃ. 11) iti bhāṣyakṛdbhiruktam | tatra
<br/>dravyaśabdena yadi goghaṭādikaṃ laukikaṃ dravyaṃ gṛhyate tarhi tasyānityatvena dravyaṃ
<br/>hi nityam -- iti bhāṣyakṛduktirna saṃgacchata ityāśayena tatra kaiyaṭena asatyo-
<br/>pādhyavacchinnaṃ brahmatattvamatra dravyaśabdavācyam -- ityuktam | tadevaṃ jātivyaktipakṣa-
<br/>yorubhayorapi paramārthasaṃvillakṣaṇabrahmasattaiva sarveṣāṃ śabdānāmartha iti siddham |
<br/>siddhe śabdārthasaṃbandhe -- itivārtikokterarthavacchabdasyāpi nityatvameveti nityasya
<br/>sphoṭarūpasyaiva śabdasya vācakatvaṃ na tvanityasya varṇarūpasya dhvanerityevaṃ sphoṭaḥ
<br/>sidhyatīti bhāvaḥ |
</p>
<p>adhunā loke pratītau jātivyaktipakṣāvupapādayati -- <b>jātiśabdārtheti |</b>
<br/>vājapyāyano jātipadārthavādī | vyāḍirvyaktipadārthavādī | pāṇinestu dvayamapi
<br/>saṃmatam | atredaṃ bodhyam -- jātiguṇakriyāsaṃjñābhedena caturvidhāḥ śabdāḥ | pravṛ-
<br/>ttinimittabhedena caitaccāturvidhyam | jātipravṛttinimittakaḥ śabdo jātiśabdaḥ |
<br/>evaṃ guṇapravṛttinimittakaḥ śabdo guṇaśabdaḥ | evameva kriyāśabdaḥ saṃjñāśabdaśca |
<br/>yathā gauḥ śuklaścalo ḍittha iti | atraikasyāṃ govyaktau catvāraḥ śabdāḥ prayujyante |
<br/>tādṛśavyaktigatāṃ gotvajātiṃ jñātvā gośabdaḥ prayujyate | tathā tadgataṃ śuklaguṇaṃ
<br/>jñātvā śuklaśabdaḥ | calanakriyāṃ jñātvā calaśabdaḥ | ḍittheti saṃjñāṃ jñātvā
<br/>ḍitthaśabdaḥ | tatra cānekaṃ darśanam -- pravṛttinimittaṃ jātyādikameva tattaccha-
<br/>bdānāṃ vācyorthaḥ | vyaktestu tadāśrayatayākṣepādināvagama ityekam | vyakti-
<br/>reva vācyorthaḥ | pravṛttinimittaṃ tvanekavyaktyanugamakatayā kevalaṃ tadupalakṣaṇam --
<br/>iti dvitīyam | pravṛttinimittaviśiṣṭā vyaktirvācyortha iti tṛtīyam | vāja-
<br/>pyāyanastu prathamadarśanānusārī | kiṃ tu tatrāpi pravṛttinimittaṃ na caturvidhaṃ kiṃ
<br/>tu sarveṣāṃ śabdānāṃ jātirūpamekameveti manyate | anekagovyaktisamavetā gotva-
<br/>jātirgośabdasya pravṛttinimittam | sa eva tasya vācyorthaḥ | tathā ghaṭādiniṣṭho
<br/>yaḥ śuklo guṇastadgatā śuklatvajātiḥ śuklaśabdasya pravṛttinimittam | sa eva tasya
<br/>vācyorthaḥ | śuklaśabdācchuklaguṇapratyayastu tādṛśajātisaṃbandhādbhavati | śuklaguṇavi-
<br/>śiṣṭasya ghaṭādidravyasya śuklaśabdātpratyayastu tādṛśajātisaṃbandhiguṇasaṃbandhādbhavati |
<pb n="308"/>
<br/>tathānekacalanakriyāniṣṭhā calanatvajātiścalaśabdasya pravṛttinimittam | sa eva tasya
<br/>vācyorthaḥ | calaśabdāccalanakriyāyāḥ pratyayastu tādṛśajātisaṃbandhāt | kriyāśra-
<br/>yasya devadattāderbodhastu tādṛśajātisaṃbandhikriyāsaṃbandhāt | ḍitthasaṃjñakasya paśvā-
<br/>derekasyāpi kaumārayauvanādyavasthābhedena bhedāttādṛśānekavyaktiniṣṭhā ḍitthatvajāti-
<br/>rḍitthaśabdasya pravṛttinimittam | sa eva tasya vācyorthaḥ | vyaktibodhastu tādṛśa-
<br/>ḍitthatvāśrayatayā bhavati | <b>jātistviti |</b> yadyapi govyaktīnāmānantyā-
<br/>dgośabdārthajñānaṃ duṣkaraṃ tathāpi gotvajātyā sakalagovyaktyanugamo bhaviṣyati |
<br/>tathā ca gotvajātiḥ kevalaṃ vyaktyupalakṣaṇaṃ na tu vācyakukṣau tasyāḥ praveśaḥ |
<br/><b>jātyākhyāyāmiti |</b> jātyākhyāyāmekopyartho vikalpena bahuvadbhavati |
<br/>brāhmaṇāḥ pūjyāḥ | brāhmaṇaḥ pūjyaḥ | brāhmaṇajātiḥ pūjyetyarthaḥ | atra brāhmaṇaśa-
<br/>bdasya brāhmaṇatvajātau tātparyam | tathā caitatsūtrānurodhena jātiḥ padārtha iti
<br/>mataṃ pāṇineḥ saṃmatamiti gamyate | <b>sarūpāṇāmiti |</b> vibhaktimātre yāni
<br/>sarūpāṇyeva dṛṣṭāni teṣāmeka eva śiṣyate | rāmaśca rāmaśca rāmau | asati hyasmi-
<br/>nsūtre ghaṭaśca paṭaśca ghaṭapaṭāvitivadrāmarāmāviti syāt | rāmaśca rāmaśca rāmaśca rāmā
<br/>ityatrāpyevam | atra vyaktiḥ padārtha iti mate vyaktyanekatvāttadanusāreṇa dvayo-
<br/>strayāṇāṃ tatopyadhikānāṃ vā rāmaśabdānāṃ prayogaḥ prāptaḥ | tannivṛttaya idaṃ
<br/>sūtram | tathā caitatsūtrānurodhena vyaktiḥ padārtha iti mataṃ pāṇineḥ saṃmatamiti
<br/>gamyate | <b>pārṣadaḥ |</b> anusārī | parṣacchabdācchaiṣikoṇpratyayaḥ | parṣatsabhā |
<br/>jātyādipadārthavādināmanekeṣāṃ yā sabhā tadgatasarvasabhyasādhāraṇaṃ vyākaraṇaṃ na
<br/>kasyāpyekasyāsādhāraṇamityarthaḥ | <b>tasmāditi |</b> jātipakṣe gotvādijāterbra-
<br/>hmasattātonatirekādvyaktipakṣepyasatyabhūtavyaktyupādhidvārā satyasya brahmatattvasya
<pb n="309"/>
<br/>pratipādanamityarthaḥ | <b>tasmācchaktīti |</b> satyaḥ sarvavyāpī sadrūpa ekorthaḥ para-
<br/>mātmā tattacchabdavācyatvāvasthāyāṃ śaktivibhāgena bahurūpaḥ sanprakāśata ityarthaḥ |
<br/><b>yatreti |</b> trayī vedatrayī | ayaṃ draṣṭedaṃ dṛśyamidaṃ darśanamityevaṃ tripuṭīkalpanā
<br/>yatra nāsti tasyaivātmarūpaikārthasya vedāntaśāstrajñāḥ satyatvamāhurityarthaḥ |
</p>
<p>nanu brahmatattvaṃ sarveṣāṃ śabdānāṃ vācyam | vācakaśca sphoṭarūpaḥ śabdaitye-
<br/>tāvatā dvaitāpattiḥ | tathā ca kathamadvayaṃ brahmatatvaṃ sarvaśabdārtha ityāśaṅkyāha --
<br/><b>abhyupagateti | vācyeti |</b> sā brahmasattā sarvaśabdānāṃ vācyā | tato vāca-
<br/>kātsphoṭarūpācchabdācca na pṛthak | evaṃ vācyavācakayorabhedepi tayoḥ saṃbandhaḥ
<br/>kevalaṃ kalpanāvaśādbhāsate | yathā jīvaparamātmanoraikyepi kalpanāvaśādvyavahārada-
<br/>śāyāṃ niyamyaniyāmakabhāvaḥ saṃbandhastayorbhāsate tadvat | svapnāvasthāyāmiva
<br/>jāgradavasthāyāmapi kalpanāmūlaka evāyamakhilaḥ prapañco bhāsata iti tātparyam |
<br/><b>saṃvṛtivaśāt |</b> āvaraṇavaśāt | kalpanāvaśādvā |
</p>
<pb n="310"/>
<p><b>taddvāramiti |</b> anena vyākaraṇasya prāśastyaṃ bodhyate | <b>adhividyam |</b>
<br/>vidyāsu | vibhaktyarthevyayībhāvaḥ | tadvyākaraṇamapavargasya mokṣasya dvāram | tathā
<br/>vāṅmalānāṃ cikitsitaṃ yathā vaidyaśāstraṃ śārīrāṇāṃ malānām | tathā sarva-
<br/>vidyānāṃ pavitram | vidyāsvartho hi śabdairupagṛhīto bhavati | śabdasya saṃskāraśca
<br/>vyākaraṇādhīnaḥ | ato vidyāsvetadvyākaraṇaṃ prakāśata ityarthaḥ | <b>idamādyamiti |</b>
<br/>siddhiḥ kaivalyaprāptiḥ | tasyāḥ sopānamārge yāni parvāṇi teṣu prathamaṃ pādavi-
<br/>nyāsasthānamidaṃ vyākaraṇam | mumukṣūṇāṃ saraloyaṃ rājamārga ityarthaḥ ||
</p>
<p>|| iti śrīsarvadarśanasaṃgrahavyākhyāyāṃ darśanāṅkurābhidhāyāṃ pāṇinidarśanaṃ samāptam ||
</p>
<pb n="311"/>
<p>atha pariṇāmavādināṃ sāṃkhyānāṃ matamutthāpayati -- <b>atheti | pariṇā-
<br/>meti |</b> sato dravyasyāvasthāntarāpattiḥ pariṇāmaḥ | sarvāṇi prakṛtyādīni
<br/>tattvāni tattatkāryarūpeṇa pariṇamanta iti hi sāṃkhyamatam | etaccānupadameva
<br/>sphuṭībhaviṣyati | <b>vivarteti |</b> aparityaktapūrvarūpasya vastuno'satā rūpāntareṇa
<br/>pratītirvivartaḥ | yathā śuktikāyā rajatarūpeṇa pratītiḥ | ayaṃ ca vivartavādo
<br/>vaiyākaraṇairmāyāvādibhiradvaitavedāntibhiścāśrīyate | te hyadhiṣṭhānabhūte brahmarūpe
<br/>vastunyasadevedaṃ sarvaṃ jagadbhrāntyā pratibhāsata iti vadanti | <b>teṣām |</b>
<br/>sāṃkhyānām | <b>catasro vidhā iti |</b> sāṃkhyaśāstrābhimatatattvajātasyetyādiḥ |
</p>
<p><b>prakarotīti |</b> prakarṣeṇa karoti kāryamutpādayatīti prakṛtiḥ | prakarṣaśca tattvā-
<br/>ntarārambhakatvam | tathā ca yasmāttattvāntaramutpadyate tādṛśaḥ kāraṇaviśeṣaḥ prakṛ-
<br/>tiśabdenocyate | yadyapi mṛddhaṭādīnāṃ pṛthivyapekṣayā tattvāntaratvābhāvena
<br/>mṛdādīnāṃ tattvāntarotpādakatvābhāvānna prakṛtitvaṃ tathāpi prakarṣasyāvivakṣayā
<br/>prakṛtiśabdasyopādānakāraṇasāmānyavācitvaṃ gṛhītvā mṛdādīnāṃ ghaṭādiprakṛtitvaṃ
<br/>loke vyapadiśyate | tathā ca tattvāntarārambhakatvaṃ prakṛtitvamiti prakṛtisāmā-
<br/>nyalakṣaṇam | prakṛṣṭā kṛtirasyā iti vā vigrahaḥ |
</p>
<p>atredaṃ bodhyam -- uktaṃ prakṛtitvaṃ pradhānamahadahaṃkārapañcatanmātrarūpatattvāṣṭa-
<br/>kasādhāraṇam | tatra (1) pradhānaṃ triguṇātmakam | sattvarajastamāṃsi trayo guṇāḥ |
<br/>te ca tatra sāmyāvasthāḥ | sāmyādevedaṃ sattvamidaṃ raja iti vyavahārayogyatāpi
<br/>na tatra śakyate vaktum | ata eva na tattattvatrayaṃ kiṃ tvekameva vyapadiśyate |
<pb n="312"/>
<br/>sattvarajastamāṃsi vastuto dravyarūpāṇyeva | mahadādyupādānakāraṇatvāt | saṃyo-
<br/>gavibhāgāśrayatvācca | puruṣabhogasādhanatvena guṇabhūtatvātparaṃ teṣāṃ guṇatvavyava-
<br/>hāraḥ | gandhavyatiriktāyāḥ pṛthivyā yathā gandho guṇastathā sattvāditrayavyatiri-
<br/>ktāyāḥ prakṛteḥ sattvādayo guṇā iti tu na mantavyam | sattvādīnāṃ prakṛtisva-
<br/>rūpatvena prakṛtidharmatvābhāvāt | taduktaṃ sāṃkhyapravacanasūtre sattvādīnāmataddharmatvaṃ
<br/>tadrūpatvāt (sāṃ. pra. sū. 6 | 39) iti | prakṛterguṇā iti vyavahārastu vanasya
<br/>vṛkṣā itivadbodhyaḥ |
</p>
<p>sattvaṃ rajastama iti guṇāḥ prakṛtisaṃbhavāḥ | (gī. 14 | 5)
<br/>ityatra guṇapadena na prakṛtisvarūpabhūtānāṃ guṇānāṃ grahaṇam | kiṃ tu tatkārya-
<br/>bhūtā vaiṣamyāvasthā mahattattvādikāraṇībhūtā ye sattvādayasteṣāṃ grahaṇam | prakṛti-
<br/>svarūpabhūtānāṃ guṇānāṃ grahaṇe tu teṣāṃ nityatvenotpattyabhāvātprakṛtisaṃbhavā
<br/>ityuktirna saṃgacchate | vaiṣamyaṃ ca sattvarajastamasāṃ pratyekamanekavyaktīnāṃ mithaḥ
<br/>sajātīyasaṃvalanena laghutvaprakāśādiphalopahita idaṃ sattvamidaṃ raja ityādivyava-
<br/>hārayogyaḥ pariṇāmaviśeṣaḥ | idaṃ vaiṣamyāvasthaṃ guṇatrayaṃ prakṛtyapekṣayā pṛthakta-
<br/>ttvatrayamityāśayena kaiścitsāṃkhyaśāstrajñairaṣṭāviṃśatitattvapakṣa uktaḥ | sattvādīnāṃ
<br/>laghutvādayaḥ svabhāvaviśeṣāḥ sāṃkhyakārikāyāmuktāḥ --
</p>
<p><lg><l>sattvaṃ laghu prakāśakamiṣṭamupaṣṭambhakaṃ calaṃ ca rajaḥ |</l>
<l>guru varaṇakameva tamaḥ (sāṃ. kā. 13)</l></lg> iti |
<br/>evaśabdo bhinnakramastama ityanena saṃbadhyate | tathā āvṛttyā sattvamityanena raja itya-
<br/>nena ca saṃbadhyate | sattvameva laghu prakāśakaṃ ceṣṭam | sattvasya laghutvādeva tatkāryabhūte-
<br/>ṣvindriyeṣu viṣayagrahaṇaunmukhyarūpaṃ pāṭavaṃ dṛśyate | tathā sattvasya prakāśakatvādeve-
<br/>ndriyāṇāṃ viṣayaprakāśakatvaṃ dṛśyate | raja evopaṣṭambhakaṃ calaṃ ceṣṭam | yato rajaścalaṃ
<br/>svabhāvataḥ sakriyam | ataḥ sattvasya tamasaścopaṣṭambhakaṃ tattatkāryotpāde pravartakam |
<br/>sattvatamasorakriyatvena tatra svābhāvikapravṛttyabhāvāt | tama eva guru tathā āvarakaṃ
<br/>ceṣṭam | gurutvaṃ tu laghutvavirodhī sthitihetubhūto dharmaḥ | tatprakarṣeṇa ca sattvasvabhāvā
<br/>rajaḥsvabhāvāśca pratibadhyante | etadevāvarakatvam | sattvasya laghutvādeva prakāśa-
<br/>katvam | rajasaścalatvādevopaṣṭambhakatvam | tamasaśca gurutvādevāvarakatvamiti |
<br/>prakṛtisvarūpabhūtaṃ sattvaṃ rajastamaśca pratyekaṃ nānāvidham | anekā hi sattvavya-
<br/>ktayaḥ | tatra kāścidaṇuparimāṇāḥ kāścidvibhuparimāṇāḥ | na tu madhyamaparimāṇāḥ |
<br/>tathā sati ghaṭādivadanityatvaprasaṅgāt | vaiṣamyāvasthaṃ kāryabhūtaṃ sattvaṃ tu madhyama-
<br/>parimāṇamapi bhavati | evaṃ rajastamasī api nānāvidhe | na caivaṃ guṇatrayamityu-
<br/>ktirna saṃgacchate | sattvādīnāṃ pratyekamanekatvenāsaṃkhyatvāditi vācyam | guṇa-
<pb n="313"/>
<br/>vibhājakasattvatvādyupādhitrayābhiprāyeṇa guṇatrayoktyupapatteḥ | yathā vaiśeṣikamate
<br/>pṛthivyādidravyanavake pṛthivījalatejovāyvātmamanasāṃ pratyekamanekatvepi pṛthi-
<br/>vītvajalatvādidravyavibhājakopādhinavakābhiprāyeṇa nava dravyāṇīti vyavahāra-
<br/>stadvat | sattvādīnāṃ guṇānāṃ dharmā uktāḥ sāṃkhyatattvavivecane aṣṭau prakṛtayaḥ
<br/>(sāṃ. samāsasū. 1) iti sūtre | sattvasya sukhaprasādaprakāśādayo dharmāḥ |
<br/>rajaso duḥkhakāluṣyapravṛttyādayaḥ | tamaso mohāvaraṇastambhanādayaḥ | dharmadharmi-
<br/>ṇorabhedātsattvaṃ sukhātmakamiti vyavahāropapattiḥ | evaṃ rajo duḥkhātmakaṃ tamo
<br/>mohātmakamityapi |
</p>
<p>etacca mūlaprakṛtirūpaṃ tattvamanumānena sidhyati | ata evaitadānumānikamiti
<br/>gīyate | tathā ca prayogaḥ -- mahadādikāryaṃ sukhaduḥkhamohātmakadravyakāryaṃ kāryatve sati
<br/>sukhaduḥkhamohātmakatvāt | vastrādikāryabhūtaśayyāsanādivat | nanu nāyaṃ dṛṣṭānto
<br/>yuktaḥ | vastrādikāryabhūtānāṃ śayyāsanādīnāṃ sukhādisādhanatvepi sukhādyātmaka-
<br/>tvābhāvāt | sukhaduḥkhamohāstvāntarā manodharmā evānubhūyanta iti cetsatyam |
<br/>kāraṇaguṇāḥ kārye guṇāntaramārabhanta iti nyāyena manodharmāṇāṃ sukhādīnāṃ kāra-
<br/>ṇaguṇapūrvakatvāttādṛśasukhādyārambhakatvena manasaḥ paraṃparayā kāraṇībhūtāyāṃ mūla-
<br/>prakṛtau sukhādidharmā avaśyamāstheyāḥ | te ca mūlaprakṛtigatāḥ sukhādaya ukta-
<br/>nyāyena kāryaviśeṣe manasīva pañcamahābhūtarūpe kāryāntarepi sukhādyārambhakāḥ
<br/>syureva | bādhakābhāvāt | tathā ca bhautikeṣu viṣayeṣu sukhādisiddhau dharmadha-
<br/>rmiṇorabhedādbhautikānāṃ śayyāsanādīnāṃ sukhādyātmakatvaṃ sidhyatīti dṛṣṭānto-
<br/>papattiḥ | ghaṭarūpaṃ paṭarūpamiti pratyayavaccandanasukhaṃ strīsukhamiti pratyayādapi
<br/>viṣaye sukhādikaṃ sidhyati | sukhādyutpādakatvācca viṣaye sukhādikamucitamiti |
</p>
<p>(2) prakṛtisaṃjñake tattvāṣṭake dvitīyaṃ tattvaṃ buddhiḥ | asyā buddhereva mahaditi
<br/>saṃjñā | dharmajñānavairāgyaiśvaryākhyaprakṛṣṭaguṇayogāt | idaṃ ca mūlaprakṛtibhūtātpra-
<br/>dhānasaṃjñakātprathamatattvādutpadyate | idamapi pradhānavattriguṇātmakam | tatra
<br/>sattvāṃśaḥ pradhānam |
</p>
<p>sāttvikāṃśātpradhānāttu mahattattvamajāyata |
<br/>ityuktistu sattvāṃśaprādhānyābhiprāyā | buddhyahaṃkāramanorūpatattvatrayātmaka-
<br/>syāntaḥkaraṇavṛkṣasya mahattattvamaṅkurāvasthā | niścayavṛttikamantaḥkaraṇaṃ buddhiḥ |
<br/>abhimānavṛttikamantaḥkaraṇamahaṃkāraḥ | saṃkalpavṛttikamantaḥkaraṇaṃ manaḥ | pradhāna-
<br/>mivedaṃ buddhitattvamapi nānāvidham | brahmādisthāvarāntānāṃ jīvānāṃ pratyekame-
<br/>kaikamupādhibhūtam | sarvāsu buddhiṣu sattvāṃśaprādhānyepi kvacidrajastamasorapi
<pb n="314"/>
<br/>prākaṭyaṃ bhavati | brahmaviṣṇumaheśānāmupādhibhūtāyāṃ buddhau krameṇa rajasaḥ sattvasya
<br/>tamasaśca prākaṭyam | kānicidbuddhitattvāni rajastamasoḥ prākaṭye tirobhūtasa-
<br/>ttvāni mahacchabdavācyānyapyamahāntīvādharmājñānāvairāgyānaiśvaryayuktāni bhavanti |
<br/>tādṛśopādhiyuktāḥ kṣudrā apuṇyavanto jīvā dharmācaraṇe na pravartante | adha-
<br/>rmācaraṇe ca pravartante |
</p>
<p>(3) sāmānyaprakṛtikā viśeṣā iti nyāyena buddhisāmānyabhūtānmahattattvā-
<br/>dbuddhiviśeṣabhūtatattvotpattiḥ | ahaṃtedaṃte ca buddhiviśeṣau | tatrāhaṃtāmantareṇe-
<br/>daṃtāyā anudayādādau buddhiviśeṣabhūtamahaṃkāratattvamutpadyate | idaṃ ca prakṛti-
<br/>saṃjñake tattvāṣṭake tṛtīyaṃ tattvam | mahattattvamivāhaṃkāropi trividhaḥ sāttviko
<br/>rājasastāmasaśca | sāttviko vaikārika ityucyate | rājasastaijasa ucyate |
<br/>tāmaso bhūtādirityucyate | yatra rajastamasī abhibhūya sattvaguṇa utkaṭo bhavati
<br/>sa sāttvikaḥ | sa ca taijasāṃśasahāyena pravṛttidharmāṇyekādaśendriyāṇi jana-
<br/>yati | ata indriyotpattiḥ sāttvikāttaijasācca vyapadiśyate | pañcajñānendriyāṇi
<br/>pañca karmendriyāṇi manaścetyekādaśendriyāṇi | yatra ca sattvarajasī abhibhūya
<br/>tamoguṇa utkaṭo bhavati sa tāmasaḥ | sopi taijasāṃśasahāyena pravṛttidharmakaṃ
<br/>tanmātrapañcakaṃ janayati | pūrvavadeva tanmātrapañcakotpattistāmasāttaijasācca vyapa-
<br/>diśyate |
</p>
<p>(4 -- 8) tanmātrapañcakaṃ ca śabdatanmātraṃ sparśatanmātraṃ rūpatanmātraṃ rasata-
<br/>nmātraṃ gandhatanmātraṃ ceti | nirviśeṣā ye śabdasparśarūparasagandhāstadāśrayī-
<br/>bhūtāni sūkṣmāṇi pañca bhūtāni tanmātraśabdenocyante | viśeṣāstu śabda udāttā-
<br/>nudāttaniṣādarṣabhādayaḥ | sparśe śītatvoṣṇatvamṛdutvādayaḥ | rūpe śuklatvanīlatvā-
<br/>dayaḥ | rase madhuratvāmlatvādayaḥ | gandhe surabhitvāsurabhitve | śāntaghoramūḍhāḥ
<br/>pañcasvapi viśeṣāḥ śabdatvasparśatvādivyāpyā jātiviśeṣā eva | tathā coktaṃ
<br/>sāṃkhyatattvavivecane --
</p>
<p><lg><l>śabdatanmātramityetacchabda evopalabhyate |</l>
<l>na tūdāttaniṣādādibhedastasyopalabhyate ||</l></lg> ityādi |
<br/>etaccākāśavāyutejojalapṛthivīnāṃ pañcānāṃ bhūtānāṃ krameṇa prakṛtibhūtam |
</p>
<p>etatprakṛtyaṣṭakamekādaśendriyāṇi (9 -- 19) pañca mahābhūtāni (20 -- 24) ceti
<br/>caturviṃśatitattvāni | pañcaviṃśaḥ (25) puruṣaḥ | sa ca jīvātmā | na tu tadatiriktaḥ
<br/>sarvajña īśvaraḥ kaścit | tatra pramāṇābhāvāt | jīvātmā ca pratiśarīraṃ bhinnaḥ |
<pb n="315"/>
<br/>anyathā sukhaduḥkhamohajanmamaraṇabandhamokṣavyavasthānupapatteḥ | tathā ca sāṃkhyaprava-
<br/>canasūtram -- janmādivyavasthātaḥ puruṣabahutvam (sāṃ. pra. sū. 6 | 45) iti | sa
<br/>ca jīvātmānādiḥ sūkṣmaścetanaḥ sarvagato nirguṇaḥ kūṭastho nityo draṣṭā bhoktā
<br/>kṣetravicca bhavati |
</p>
<p>vaiśeṣikairuktānāṃ saptapadārthānāmeṣvevāntarbhāvaḥ | tatra dravyeṣu pṛthivyādiṣu
<br/>navasu pṛthivyaptejovāyvākāśamanāṃsi tattadrūpeṇaiva pañcaviṃśatitattveṣu nirdi-
<br/>ṣṭāni | ātmā ca puruṣapadena nirdiṣṭaḥ | dikkālayorākāśentarbhāvaḥ | tathā ca
<br/>sāṃkhyapravacanasūtram -- dikkālāvākāśādibhyaḥ (sāṃ. pra. sū. 2 | 12) iti |
<br/>guṇakarmasāmānyānāṃ dravya evāntarbhāvaḥ | dharmadharmiṇorabhedāt | viśeṣasamavāyau
<br/>tu naiva svīkriyete | anupayogāt | abhāvastu bhāvāntarameva | ghaṭaprāgabhāvo
<br/>mṛdeva | ghaṭadhvaṃsaḥ śakalānyeva | ghaṭātyantābhāvaḥ kevalādhikaraṇameva | ghaṭānyo-
<br/>nyābhāvaḥ paṭādireveti |
</p>
<p>atha sṛṣṭikramaḥ kathyate -- avyaktākhyā mūlaprakṛtiḥ pravṛttisvabhāvā svatantrā
<br/>ca sṛṣṭyārambhe svayameva kṣubdhā satī jīvaviśeṣeṇa nārāyaṇākhyena saṃyujyate |
<br/>tataśca sajātīyairanyaiḥ prakṛtyaṃśairnyūnādhikabhāvena militā satī mahattattvamāra-
<br/>bhate | na ca puruṣasya prakṛtyā saha saṃyoge asaṅgo hyayaṃ puruṣaḥ (bṛ. 4 | 3 | 15)
<br/>iti śrutivirodha iti vācyam | vikārahetusaṃyogasyaiva saṅgaśabdārthatvāt |
<br/>padmapatramivāmbhasā (bha. gī. 5 | 10) ityevamucyamānā padmapatrasyāsaṅgatoktā-
<br/>rthenaivopapadyate | mahattattvaṃ ca cetanācetanātmakam | tatrācetanāṃśasya mukhyaivo-
<br/>tpattiḥ | cetanāṃśasya tvabhivyaktirūpā gauṇyeva | evaṃ sṛṣṭhyārambhe jīvaviśeṣa-
<br/>bhūtā ādiśaktirapi mahattattvakāraṇībhūtaviṣamāvasthaguṇatrayasaṃbandhādabhivyajyate |
<br/>iyameva prakṛtyadhiṣṭhātrī devatā mahālakṣmyambā bhavānī durgetyādiśabdaiḥ purāṇe-
<br/>ṣūcyate | jīvagatā akhilā viśeṣāḥ pradhānādyupādhisaṃbandhena bhāsamānā
<br/>aupādhikā eva | tataḥ pūrvaṃ nirviśeṣā jīvasamaṣṭirbrahmaśabdenocyate | svayaṃbhūstu
<br/>saviśeṣā jīvasamaṣṭiḥ | viśeṣāstvaupādhikā eva | tasyopādhirliṅgaśarīram |
<br/>liṅgaśarīraṃ tu buddhyahaṃkāramanojñānendriyakarmendriyapañcatanmātrāṇāmaṣṭādaśānāṃ
<br/>samudāyaḥ | saptadaśānāṃ samudāya ityuktistvahaṃkārasya buddhāvantarbhāvaṃ kalpa-
<br/>yitvā neyā | prāṇaśca buddhereva vṛttibhedaḥ | upādhiścātmacaitanyasyābhivyakti-
<br/>sthānam | vahnerindhanavat | idaṃ ca liṅgaśarīramādau svayaṃbhuva upādhibhūtameka-
<br/>meva jāyate | tato vyaṣṭijīvānāmupādhibhūtāni vyaṣṭiliṅgaśarīrāṇi tadaṃśabhū-
<br/>tāni tato vibhajyante | piturliṅgaśarīrātputraliṅgaśarīravat | ayaṃ ca svayaṃbhūḥ
<pb n="316"/>
<br/>svaliṅgaśarīrāvayavānsūkṣmānalpānsvāṃśacetanāsu saṃyojya sarvānprāṇinaḥ
<br/>sṛjati | jīvāśca vastuto bhinnā eva | teṣāṃ samaṣṭiḥ svayaṃbhūḥ | ayaṃ ca vastutaḥ
<br/>sanneva jīvānāṃ mitho bhedaḥ śarīrādyupādhibhirabhivyajyate dīpena ghaṭādiriva |
<br/>na tvasannevopādhinābhivyajyate | yathā jala uṣṇasparśo'sanneva tejasā svakīya-
<br/>statrābhivyajyate tadvadatra na mantavyam | jīveṣu mitho bhedasya naisargikatvāt |
<br/>svayaṃbhūreva ca sthūlaśarīropādhiko nārāyaṇa ityucyate | tadutpattikramaścettham --
<br/>mahattattvādutpannastaddaśamāṃśohaṃkāraḥ | tasmāttanmātradvārotpannaṃ taddaśamāṃśabhūtamā-
<br/>kāśam | evaṃ tatopi nyūnastaddaśamāṃśo vāyuḥ | taddaśamāṃśabhūtaṃ tejaḥ | tadda-
<br/>śamāṃśabhūtaṃ jalam | taddaśamāṃśabhūtā pṛthivī | saiva ca sthūlaśarīrasya bījam |
<br/>taccāṇḍarūpeṇa pariṇamate | tatra madhye taddaśamāṃśabhūtaṃ caturdaśabhuvanātmakaṃ svayaṃ-
<br/>bhuvaḥ sthūlaśarīram | ayameva sthūlaśarīropādhiko nārāyaṇa ityucyate |
<br/>tanmātrotpatteḥ prāgindriyotpattirindriyotpatteḥ prāktanmātrotpattiriti vā nātra
<br/>kramaniyamaḥ | tayoḥ kāryakāraṇabhāvābhāvena krame pramāṇābhāvāt | indriyāṇāṃ
<br/>madhyemukameva prathamamutpadyata ityayamapi niyamo nāsti | tanmātrotpattau tvasti
<br/>kramaḥ | tāmasāhaṃkārātprathamaṃ śabdatanmātramutpadyate | tasmācchabdatanmātrādahaṃ-
<br/>kārasahitātsparśatanmātraṃ śabdasparśobhayaguṇakamutpadyate | tasmātsparśatanmātrāda-
<br/>haṃkārasahitādrūpatanmātraṃ śabdasparśarūpaguṇakamutpadyate | evaṃ tataścaturguṇaṃ rasata-
<br/>nmātraṃ pañcaguṇaṃ gandhatanmātramiti | tanmātrebhyaśca tādṛśaguṇakānyeva mahābhūtānyu-
<br/>tpadyante | pradhānamahadahaṃkārapañcatanmātrarūpaṃ prakṛtyaṣṭakaṃ pañca jñānendriyāṇi pañca karme-
<br/>ndriyāṇi manaścetyekādaśendriyagaṇaḥ pañca mahābhūtāni ceti caturviṃśatitattvāni |
<br/>sarvoyaṃ mūlaprakṛteḥ pradhānasya prapañcaḥ | puruṣastu pañcaviṃśo na kasyāpi prakṛtirna
<br/>kasyāpi vikṛtiḥ | tathā ca saṃkṣepato dvividhaṃ tattvaṃ cidacidrūpaṃ puruṣapradhānātmakam |
<br/>tayorbhedajñānātpuruṣo mukto bhavati | etadbhedajñānāyaiva prakṛtipariṇāmabhūtānāṃ
<br/>mahadāditattvānāṃ saṃkalanam | anyathā buddhimanaḥprāṇaśarīrādibhya ātmopā-
<br/>dhibhyaḥ sakāśādātmani bhedo na samyagjñāyeta | tathā ca prakṛtipuruṣayoravive-
<br/>kātsaṃsāro vivekānmokṣa iti siddham |
</p>
<p><b>na ca bījāṅkureti |</b> yathā bījasya kāraṇamaṅkurastasyāṅkurasya bījāntaraṃ
<br/>kāraṇam | tasyāpi bījasyāṅkurāntaraṃ kāraṇaṃ tasyāpi punarbījāntaramityevaṃ
<br/>prāptāpyanavasthā doṣāya na bhavati | gatyantarābhāvāt | tathaivātrānavasthā na doṣā-
<br/>yeti śaṅkāśayaḥ | <b>pramāṇābhāvāditi |</b> yatra pratyakṣādipramāṇena dvayormithaḥ
<pb n="317"/>
<br/>kāryakāraṇabhāvaḥ siddho bhavati tatra tayordvayormadhye prāthamyaṃ kasyetyākāṅkṣāyāṃ
<br/>pravāhānāditvaṃ svīkṛtyānavasthā na doṣāya bhavati | etāvāneva bījāṅkuranyā-
<br/>yasya viṣayaḥ | prakṛte tu pradhānasyāmukaṃ kāraṇamityatra na kiṃcitpramāṇamityaprā-
<br/>māṇikasya kāryakāraṇabhāvasya kalpanena prāptānavasthā doṣāyaiva syāditi bhāvaḥ |
</p>
<p><b>abhimānohaṃkāra iti |</b> ahamatrādhikṛto mamātra sāmarthyaṃ madarthā ime
<br/>viṣayā ahamamukosmītyādirabhimānātmako'sādhāraṇavyāpāro yasya sohaṃkāra
<br/>ityarthaḥ | vyāpāravyāpāravatorabhedavivakṣayābhimānohaṃkāra ityuktam | tasmā-
<br/>dahaṃkārāddvividhaḥ sargaḥ pravartate | prakāśakajaḍabhedena dvividhā sṛṣṭirjāyate |
<br/>tadeva prakāradvayamāha -- <b>ekādaśeti |</b> ekādaśakaśca gaṇa iti pāṭhe ekādaśasaṃkhyā
<br/>parimāṇamasyetyekādaśakaḥ | ekādaśaśabdāttadasya parimāṇamityarthe saṃkhyāyā ati-
<br/>śadantāyāḥ kan (pā. sū. 5 | 1 | 22) ityanena kanpratyayaḥ | pañcajñānendriyapañca-
<br/>karmendriyamanasāṃ prakāśakānāmekādaśānāṃ gaṇa ekaḥ | śabdatanmātrādīnāṃ
<br/>jaḍānāṃ pañcānāṃ gaṇoparaḥ | nanvahaṃkārādekarūpātkāraṇātkathaṃ jaḍaprakāśakayo-
<br/>rmitho vilakṣaṇayorutpattirityata āha -- <b>sāttvika iti |</b> ekopyahaṃkāraḥ
<br/>sattvarajastamasāṃ guṇānāmudbhavābhibhavābhyāṃ bhinnastrividho bhavati | tatraikaḥ sattva-
<footnote>14|24 -- ekādaśakaśca <roman>for</roman> ekādaśakaraṇa <roman>A.</roman></footnote>
<pb n="318"/>
<br/>pradhāno vaikṛtasaṃjñakaḥ | tasmātsattvapradhāna ekādaśendriyagaṇa utpadyate |
<br/>bhūtāderahaṃkārātpañcatanmātrotpattiḥ | yataḥ sa bhūtādistāmasastamoguṇapradhānaḥ |
<br/>ayaṃ dvitīyaḥ | tanmātrāṇi santyasmingaṇa iti tanmātraḥ | arśaāditvānma-
<br/>tvarthīyocpratyayaḥ | rajaḥpradhānastaijasastṛtīyaḥ | tasya kāryaṃ tu noktābhyāmanya-
<br/>ttṛtīyaṃ kiṃcit | kiṃ tvindriyagaṇastanmātragaṇaśceti sāttvikatāmasayoḥ kāryameva
<br/>rājasasya kāryam | yataḥ sattvaguṇastamoguṇaśca samarthopi kriyārahitatvānna
<br/>tāvatkāryaṃ karoti yāvattaṃ na rajoguṇaścālayati | tathā ca rājasohaṃkāra itarayoḥ
<br/>kriyotpādanadvāreṇa sāhāyyakārīti tātparyam | <b>buddhīndriyāṇīti |</b> indra-
<br/>śabda ātmavācī | tasya cihnamindriyam | indriyapravṛttyā hyātmānumīyate |
<br/>indriyaśabdaśca sāttvikāhaṃkārakārye yogarūḍhaḥ | tena nāhaṃkāretivyāptiḥ
<br/>śaṅkanīyā | <b>ubhayātmakamiti |</b> jñānendriyāṇāṃ karmendriyāṇāṃ ca pravartakatvānmanaḥ
<br/>svayaṃ jñānendriyaṃ karmendriyaṃ cetyarthaḥ | tallakṣayati -- <b>saṃkalpakamiti |</b> samyakkalpa-
<br/>yatīti saṃkalpakam | manaḥsaṃbaddhenendriyeṇa pūrvaṃ sāmānyarūpeṇālocitaṃ vastu
<br/>paścādidamīdṛśaṃ nedṛśamiti samyakkalpayati manaḥ | samyakkalpanaṃ ca viśeṣaṇa-
<br/>viśeṣyabhāvena vivecanam | tacca manaścakṣurādibhiḥ saha sāttvikāhaṃkārakāryatva-
<br/>rūpasādharmyeṇendriyamucyate | indriyaśabdasya tatraiva yogarūḍhyaṅgīkārādityāśayaḥ |
<br/>etatsarvaṃ sāṃkhyatattvakaumudyāṃ spaṣṭam | tadevāha -- <b>vivṛtaṃ ceti |</b>
</p>
<p><b>goghaṭādīnāmiti |</b> vivekajñānaṃ hi mokṣasādhanam | vivekaśca bhedaḥ | sa
<br/>ca yasya yasmāttayordvayorjñāne satyeva jñātuṃ śakyate nānyathā | taddvayaṃ ca prakṛti-
<pb n="319"/>
<br/>puruṣarūpaṃ tattvaśabdenocyate | ata eva tattvajñānānmokṣa iti pravādaḥ | tathā
<br/>ca vivekajñāne pratiyogitvenānuyogitvena vā yasya saṃbandhastattattvamiti tattva-
<br/>sāmānyalakṣaṇam | tatra mūlaprakṛteratyantasūkṣmatvena durjñeyatayā tato bhedaḥ puruṣe
<br/>puruṣādvā tatra bhedo durjñeya iti tadarthaṃ prakṛtikāryajñānamāvaśyakam | kāryabhedena
<br/>hi kāraṇabhedānumānasaṃbhavāt | prakṛteḥ sākṣātkāryaṃ mahattattvam | taddvārāhaṃkāraḥ |
<br/>taddvārā ca pañcatanmātrāṇi | etatsaptakamapi sūkṣmamiti na viśadatayā jñātuṃ
<br/>śakyate | ataḥ prakṛteḥ paraṃparayā kāryabhūto viśadatayā jñātuṃ śakyaścendriyāṇāṃ
<br/>bhūtānāṃ ca gaṇovaśyaṃ tattvarūpeṇa varṇanīyaḥ | ayaṃ viśadatayā jñātuṃ śakyaḥ
<br/>ṣoḍaśako vikāragaṇastena tena svakāryaviśeṣarūpeṇa jñātaḥ svasmātpuruṣe bhedaṃ
<br/>grāhayansvakāraṇādapi prakṛtiparyantātpuruṣe bhedaṃ grāhayati | bhautikānāṃ goghaṭā-
<br/>dīnāṃ tvānantyātteṣāṃ bhedajñāpakaṃ viśeṣarūpeṇa jñānamaśakyam | anupayogi ca
<br/>mokṣasādhanībhūtabhedajñāne | bhūtebhyaḥ sakāśādātmano bhedena jñāne sati bhauti-
<br/>kebhyaḥ sakāśāttasya bhedena jñānamakiṃcitkaram | puruṣo hi nirviśeṣo vidhimu-
<br/>khena jñātumaśakyo nedṛśastādṛśa ityevaṃ niṣedhamukhenaiva jñāpanīyaḥ | sa ca yathā
<br/>sthūlebhya indriyagrāhyebhyaśca bhūtebhyaḥ sakāśādbhedena jñāyamānaḥ puruṣo na sthūlo
<br/>nāpīndriyagrāhya ityevaṃ jñāyate tena ca sthaulyādayastatra niṣiddhā bhavanti tathā
<br/>bhautikebhyaḥ sakāśātpuruṣasya bhedajñāne tatra kedhikā dharmā niṣiddhāḥ syurye
<br/>bhūtebhyo bhedajñānepyaniṣiddhāḥ | na kepi tādṛśā dharmāḥ puruṣe bhāsanta ityato
<br/>bhautikānāṃ mokṣasādhanībhūtavivekajñāne na pratiyogitvena nāpyanuyogitvena
<br/>saṃbandha iti na goghaṭādīnāṃ bhautikānāṃ tattvāntaratvamiti bhāvaḥ | <b>prakṛterma-
<br/>hāniti |</b> jāyata iti śeṣaḥ | atra ṣoḍaśako gaṇa ekādaśendriyāṇi pañca
<br/>tanmātrāṇi ca | ṣoḍaśasaṃkhyā parimāṇamasyeti ṣoḍaśakaḥ | ṣoḍaśaśabdātkan
<br/>pratyayaḥ | tasmādapi ṣoḍaśakānniṣkṛṣṭebhyaḥ pañcabhyastanmātrebhyaḥ sakāśātpañca
<br/>bhūtāni jāyante | niṣkṛṣṭebhya ityadhyāhāraḥ |
</p>
<pb n="320"/>
<p><b>dṛṣṭamiti |</b> dṛṣṭaṃ pratyakṣam | āptavacanamāptavākyaṃ śabdaḥ | pratyakṣamanumānaṃ
<br/>śabdaśceti trividhaṃ pramāṇabhiṣṭam | ebhistribhireva sarveṣāṃ pramāṇānāṃ siddhatvāt |
<br/>upamānādīnāṃ pramāṇāntarāṇāṃ triṣvevāntarbhāvāt | prameyasya prakṛtyāditattva-
<br/>jātasya siddhiḥ pratītiḥ pramāṇādbhavati | tatra viṣayasaṃnikṛṣṭenendriyeṇa saha
<br/>manaso viṣayadeśe jāyamānā viṣayākārā vṛttiḥ pratyakṣaṃ pramāṇam | sā ca
<br/>vṛttistatraivātmani pratibimbate | ātmano vibhutvāt | tādṛśavṛttipratibimbāva-
<br/>cchinnaṃ caitanyaṃ pratyakṣapramā | evaṃ vyāptijñānajanyā sādhyaviśiṣṭapakṣākārā mano-
<br/>vṛttiranumānaṃ pramāṇam | tādṛśavṛttipratibimbāvacchinnaṃ caitanyamanumitiḥ |
<br/>āptavākyajñānajanyā padārthasaṃsargākārā manovṛttiḥ śabdapramāṇam | tatpratibi-
<br/>mbāvacchinnaṃ caitanyaṃ śābdajñānam | aparokṣatvaṃ parokṣatvaṃ smṛtitvaṃ saṃśayatvaṃ
<br/>viparyayatvamityādayo vṛttidharmā eva tatpratibimbarūpopādhivaśādātmacaitanye
<br/>bhāsante | etatsarvaṃ vijñānācāryaiḥ kārikāyāmuktam --
</p>
<p><lg><l>pramātā cetanaḥ śuddhaḥ pramāṇaṃ vṛttireva ca |</l>
<l>pramārthākāravṛttīnāṃ cetane pratibimbanam ||</l></lg>
</p>
<p><lg><l>pratibimbitavṛttīnāṃ viṣayo meya ucyate |</l>
<l>vṛttayaḥ sākṣibhāsyāḥ syuḥ karaṇasyānapekṣaṇāt ||</l>
<l>sākṣāddarśanarūpaṃ ca sākṣitvaṃ sāṃkhyasūtritam ||</l></lg> iti |
<br/>jñānasya janyatvaṃ vināśitvamātmadharmatvaṃ pratibimbopādhikaṃ na vastutaḥ | ātma-
<br/>rūpasya jñānasya nityatvāt |
</p>
<p>athaibhiḥ pramāṇaiḥ pañcaviṃśatitattvāni sādhanīyāni | tatra prathamasya pradhāna-
<br/>rūpatattvasya sādhakamanumānam | tacca sataḥ sajjāyata ityevaṃ kāryakāraṇabhāvamu-
<br/>pajīvya pravartate iti tadarthaṃ tādṛśaṃ kāryakāraṇabhāvaṃ prasthāpayankāryakāraṇabhāve
<br/>vipratipattiṃ pradarśayati -- <b>iheti | caturdheti |</b> idaṃ sarvaṃ jagatkāryaṃ tasya mūlakā-
<pb n="321"/>
<br/>raṇaṃ cetyanayordvayoḥ sattvāsattvabhedena kāryakāraṇabhāve catvāraḥ kalpā bhavanti |
<br/>asataḥ kāraṇātsakāśādasatkāryaṃ jāyata ityekaḥ | asataḥ sakāśātsadityaparaḥ |
<br/>sataḥ sakāśādasaditi tṛtīyaḥ | sataḥ sakāśātsaditi caturthaḥ | tatra prathamo
<br/>na saṃbhavati | asatastucchasya kāryasya śaśaviṣāṇasyevotpattyasaṃbhavāt | asataḥ
<br/>kāraṇātsataḥ kāryasyotpattiriti pakṣo bauddhānām | te hi sarvaṃ bhāvarūpaṃ vastu
<br/>kṣaṇikamiti manyante | kṣaṇikabhāvayormadhye ca na kāryakāraṇabhāvaḥ | kāryakṣaṇe
<br/>kāraṇasya kāraṇakṣaṇe ca kāryasyāsattvāt | ataḥ pūrvakṣaṇikabhāvasya vināśa
<br/>evottarakṣaṇikakāryasya kāraṇamityagatyāṅgīkartavyam | kāryasya sattvaṃ ca bauddhamate
<br/>kṣaṇamavasthitirūpameva na tu kālatrayābādhyatvādikam | sataḥ sakāśādasatkā-
<br/>ryamutpadyata iti tṛtīyaḥ kalpo māyāvādināṃ vedāntinām | tanmate ghaṭapaṭādi-
<br/>kāryaṃ vyāvahārikasattāśrayībhūtamapi pāramārthikatvābhāvādasaducyate na tu śaśa-
<br/>viṣāṇavattucchatvāt | tena na kāryasyotpattyasaṃbhavaḥ | kāryaṃ ca jagattanmate
<br/>mūlakāraṇasya brahmaṇo vivarto na tu pariṇāmaḥ | vivartatvāttasyābhāsamātramiti
<br/>na tasya pāramārthikatvam | vyāvahārikarūpeṇa sattvaṃ tu kāryasyeṣṭameva | tadabhi-
<br/>prāyeṇa tu sataḥ sakāśātsatkāryamutpadyata iti caturthaḥ pakṣopi tanmate vaktuṃ
<br/>śakyate | yadā ca kāryasya sattvaṃ paramārthikaṃ gṛhyate tadāyaṃ caturthaḥ pakṣo naiyā-
<br/>yikānāṃ sāṃkhyānāṃ ca | tatraitāvānviśeṣaḥ | naiyāyikā hi vināśinopi
<br/>kāryasya kiṃcitkālaparyantamavasthitatvāddhaṭapaṭādīnāṃ pāramārthikatvaṃ manyante |
<br/>sāṃkhyāstu kālatrayābādhyatvena pāramārthikatvaṃ manyanta iti | tadatra prāguktakalpa-
<br/>catuṣṭayamadhye prathamaḥ pakṣo na saṃbhavati | avaśiṣṭakalpatrayamadhyentimaḥ pāramā-
<br/>rthikatvadvaidhena dvidhā bhavatītyevaṃ saṃkalanayā saṃbhavantaścatvāraḥ pakṣāścaturdhetyanena
<br/>nirdiṣṭā iti bodhyam | <b>saugatāḥ |</b> bauddhāḥ | sugato buddhaḥ | tasyedam (pā. sū.
<br/>4 | 3 | 120) iti sūtreṇāṇpratyayaḥ | <b>sato'saditi |</b> utpatteḥ pūrvamasaddhaṭā-
<br/>di kāryaṃ sato mṛdādikāraṇakalāpātsakāśājjāyata iti naiyāyikādayaḥ saṃgi-
<br/>ranta ityarthaḥ | ādiśabdena vaiśeṣikasaṃgrahaḥ | <b>vedāntina iti |</b> advaitavedā-
<br/>ntino māyāvādinaḥ śaṃkarācāryānusāriṇa ityarthaḥ | <b>vivarta iti |</b> aparitya-
<br/>ktasvarūpe vastuni bhāsamānaṃ rūpāntaraṃ vivartaḥ |
</p>
<pb n="322"/>
<p>bauddhābhimataṃ kāryakāraṇabhāvaṃ khaṇḍayati -- <b>tatrāsata iti | tucchātuccha-
<br/>yoriti |</b> tucchaṃ niḥsvarūpam | pūrvakṣaṇikaghaṭasyābhāva uttarakṣaṇikaghaṭasyopādā-
<br/>nakāraṇamiti hi bauddhā vadanti | abhāvasya ca svarūparahitasyātucchenottarakṣa-
<br/>ṇikabhāvena ghaṭādinā tādātmyaṃ na saṃbhavati | tādātmyābhāve ca naivopādāno-
<br/>pādeyabhāvasaṃbhavaḥ |
</p>
<p>naiyāyikābhimataṃ kāryakāraṇabhāvaṃ khaṇḍayati -- <b>nāpīti |</b> pūrvamasaddhaṭādikāryaṃ
<br/>sato mṛdādikāraṇakalāpādutpadyata ityapi pakṣo na saṃbhavati | yata utpattirnāma
<br/>sattayā saha saṃbandhaḥ | saṃbandhaśca dvayoḥ satoreva saṃbhavati na sadasatoḥ | na hi
<br/>śaśaviṣāṇasyāmukena saha saṃbandho jāta iti vaktuṃ śakyate | tathā pūrvamasato
<br/>ghaṭādikāryasya sattayā saha saṃbandho na saṃbhavatīti sattāsaṃbandharūpā ghaṭādikā-
<br/>ryasyotpattirnopapadyate | na hi pūrvamasaddhaṭādikaṃ kulālādikārakavyāpāreṇāpi
<br/>sadrūpaṃ bhavet | nīlapītayoriva sadasatorvirodhāt | <b>ghaṭasya dharmāviti |</b> tathā
<br/>ca yathā kaṭakatvadharmaviśiṣṭaṃ suvarṇaṃ suvarṇakāravyāpāreṇa kuṇḍalatvadharmabhāgbhavati
<br/>tathātrāsattvadharmaviśiṣṭo ghaṭaḥ kulālādivyāpāreṇa sattvadharmabhāgbhavatītyāśayaḥ |
<br/><b>asatīti |</b> asattvaṃ ghaṭadharmaśceddharmasya dharmiṇamantareṇa sthityabhāvādasattvadharma-
<br/>kāle dharmiṇo ghaṭasya sattvāpatterdharmiṇo nityatvaṃ prasajyata iti bhāvaḥ |
</p>
<p>upasaṃharansāṃkhyābhimataṃ kāryakāraṇabhāvaṃ pradarśayati -- <b>tasmāditi |</b> nanu yadi
<br/>ghaṭādi kāryaṃ prāgapi sadeva tarhi kimarthaṃ kulālādikārakavyāpāra iti cettatrāha --
<br/><b>sataśceti |</b> sata eva ghaṭādikāryasya kārakavyāpārātprāganabhivyaktasya kāraka-
<br/>vyāpāreṇa kevalamabhivyaktirbhavati | tatra dṛṣṭāntamāha -- <b>yatheti |</b> tileṣu vidya-
<br/>mānasyaiva tailasya tilapīḍanavyāpāraḥ kevalamabhivyañjakatvātkāraṇaṃ bhavati |
<pb n="323"/>
<br/>gavāmudare vidyamānasyaiva dugdhasya godohanavyāpāraḥ kevalamabhivyañjakatvātkāraṇaṃ
<br/>bhavati | <b>asata iti |</b> nidarśanaṃ dṛṣṭāntaḥ | avidyamānasya kāryasyedaṃ kāraṇa-
<br/>mityatra na kaściddṛṣṭāntosti | na cāsato ghaṭāderdaṇḍādikaṃ kāraṇaṃ dṛśyata iti
<br/>dṛṣṭāntostīti vācyam | ubhayavādisaṃmatasyaiva dṛṣṭāntatvāt | sāṃkhyaistu ghaṭādi
<br/>kāryaṃ prākkāraṇarūpeṇa sadeveti svīkriyate | <b>kiṃ ceti |</b> mṛdādikaṃ kāraṇaṃ
<br/>ghaṭādinā kāryeṇa saha saṃbaddhaṃ saddhaṭādikāryamutpādayatyutāsaṃbaddham | saṃbaddhaṃ
<br/>cettadānīṃ saṃbandhino ghaṭādeḥ sattvamavaśyaṃbhāvi | asaṃbaddhaṃ cedyathā mṛdādikaṃ
<br/>kāraṇaṃ svāsaṃbaddhamapi ghaṭamutpādayati tathā paṭādikamapyutpādayet | <b>asattvā-
<br/>diti |</b> sattvena sattvadharmeṇa saha saṅgaḥ saṃbandho yeṣāṃ tādṛśaiḥ sattvarūpadharmavi-
<br/>śiṣṭaiḥ | sadbhiriti yāvat | tādṛśairmṛdādikāraṇaiḥ saha kāryasyotpatteḥ pūrvaṃ saṃbandho
<br/>nāsti | naiyāyikamate utpatteḥ pūrvaṃ ghaṭādikāryasyāsattvāt | asaṃbaddhamapyutpadyata
<br/>ityucyate cenmṛdādikāraṇakalāpāddhaṭasyaivotpattirna paṭādīnāmiti vyavasthā na
<br/>syādityarthaḥ | <b>asaṃbaddhamapīti |</b> kāryeṇa sahāsaṃbaddhamapi tatkāraṇaṃ tadeva kāryaṃ
<br/>janayati yatkāraṇaṃ yatra kārye śaktam | mṛdrūpaṃ kāraṇaṃ hi ghaṭotpādana eva samarthaṃ
<br/>na tu paṭotpādana iti ghaṭamevotpādayati na paṭam | śaktiḥ kāryotpādanasāma-
<br/>rthyam | mṛttikāyā ghaṭotpādana eva śaktirna paṭotpādana iti tu mṛttikāto
<br/>jāyamānaṃ ghaṭādi kāryaṃ dṛṣṭvānumeyam | tathā ca mṛttikāyāṃ svābhāvikyeva ghaṭo-
<br/>tpādanaśaktiḥ paścāddhaṭādikāryadarśanena kevalamanumīyata ityāśayaḥ | <b>tile-
<br/>ṣviti |</b> tailotpatteḥ prāgapi vidyamānāyāstilagataśaktestailotpattiṃ dṛṣṭvā paścāda-
<br/>numānena jñānamastu nāma | paraṃ tu prāgvidyamānā yā tilagataśaktiḥ sā tadānīṃ
<br/>tailena saha saṃbaddhā na vā | ādye tailasyotpatteḥ pūrvaṃ sattvaṃ durvāram | dvitīye tviyaṃ
<pb n="324"/>
<br/>tailotpādanaśaktiriti nirūpayituṃ na śakyate | tathā cāsaṃbhavinorthasya nānumāne-
<br/>nāpi jñānaṃ yujyata iti bhāvaḥ | atha hetvantareṇa kāryasyotpatteḥ prāksattvaṃ sādha-
<br/>yati -- <b>kāryeti |</b> kāryakāraṇayorabhede hyekaiva sattā na tu sattādvayam | tathā ca
<br/>kāryasyotpatteḥ prākkāraṇasattāyā vidyamānatvena tadabhinnā kāryasattāpi tadānī-
<br/>mavarjanīyeti bhāvaḥ | <b>taddharmatvāditi |</b> paṭasya tantvavasthāviśeṣarūpatvena
<br/>tantudharmatvaṃ bodhyam | yo yadabhinno na bhavati sa tasya dharmopi na bhavati yathā
<br/>goḥ sakāśādaśvaḥ | śaṅkate -- <b>tarhīti |</b> tantubhyaḥ sakāśātpaṭasyārthāntaratvābhāve
<br/>satītyarthaḥ | <b>prāvaraṇakāryamiti |</b> prāvaraṇarūpaṃ kāryamityarthaḥ | prāvaraṇasya
<br/>śītāpanodanādikaṃ kāryamiti vā | <b>saṃsthāneti |</b> saṃsthānamavayavasaṃniveśavi-
<br/>śeṣaḥ | tantuṣu pūrvaṃ vidyamānopi paṭabhāvo vānenāvayavasaṃniveśaviśeṣe satyāvi-
<br/>rbhavati | paṭabhāvaḥ paṭatvam | arthaḥ padārthaḥ | paṭarūpapadārthasya yā prāvaraṇarūpā
<br/>kriyetyarthaḥ | atha vārthaḥ prayojanaṃ kāryamiti yāvat | paṭakāryabhūtā prāvaraṇarūpā
<br/>yā kriyetyarthaḥ | tādṛśakriyākāritvaṃ tantūnāṃ paṭabhāvāvirbhāvottaramupapadyata
<br/>ityarthaḥ | <b>niḥsarantīti |</b> niḥsaracchabdasya prathamābahuvacanam | aṅgānītyanuṣajyate |
<br/><b>nāsata iti |</b> asato'vidyamānasya bhāvaḥ sattā na vidyate | tathā sato vidyamāna-
<br/>syābhāvo'vidyamānatā na vidyate nāsti | yatsattatsarvadā sadeva yaccāsattadasadeveti
<br/>tātparyam | <b>taduktamiti |</b> kārakavyāpārātprāgasataḥ (da. 14 paṃ. 60) ityādi-
<pb n="325"/>
<br/>granthena naiyāyikābhimatāsatkāryavādanirāsadvārā kāryasyotpatteḥ prāksattvaṃ yatsā-
<br/>dhitaṃ tadeveśvarakṛṣṇena sāṃkhyakārikāyāmuktamityarthaḥ | <b>asadakaraṇāditi |</b> kāryaṃ
<br/>kāraṇavyāpārātprāgapi sadeva | kutaḥ | asadakaraṇāt | asataḥ karaṇaṃ na kenāpi
<br/>kartuṃ śakyate | karaṇaṃ kriyā utpattiḥ | sattayā saha saṃbandha iti yāvat | tathā --
<br/>upādānagrahaṇāt | upādānāni kāraṇāni | teṣāṃ grahaṇaṃ kāryeṇa saha saṃbandhaḥ |
<br/>kāraṇaṃ hi kāryeṇa saha saṃbaddhameva kāryaṃ janayati | kāryasya prāgasattve tu tena saha
<br/>kāraṇasya saṃbandho na saṃbhavati | kāryeṇa saha saṃbaddhameva kāraṇaṃ kāryotpādaka-
<br/>mityatra kiṃ niyāmakamityāśaṅkyāha -- sarvasaṃbhavābhāvāt | kāryeṇa sahāsaṃbaddha-
<br/>syāpi kāraṇasya kāryotpādakatvāṅgīkāre sarvaṃ kāryajātaṃ sarvasmādbhavet | na tu
<br/>tathā dṛśyate | loke tu mṛttikāyā eva ghaṭastantubhya eva paṭaḥ suvarṇādeva
<br/>kaṭakamityevaṃ kāraṇaviśeṣātkāryaviśeṣotpattirdṛśyate | atha kāryaviśeṣaniyamārthaḥ
<br/>kāraṇe kaścicchaktiviśeṣaḥ kalpyate | yena ca śaktiviśiṣṭatvācchaktaṃ kāraṇaṃ
<br/>svaśakyasyaiva kāryasyotpādakaṃ nānyasyeti cetkāryasya prāksattvaṃ sidhyatyevetyāha --
<br/>śaktasya śakyakaraṇāditi | mṛdi kalpyamānaḥ śaktiviśeṣo ghaṭasaṃbaddhaśced ghaṭameva
<br/>janayennānyathā | ghaṭasaṃbandhaśca ghaṭamantareṇa na saṃbhavatīti ghaṭasyotpatteḥ prāksattvaṃ
<br/>sidhyati | kāraṇabhāvācca kāryasya prāksattvaṃ sidhyati | bhāvaśabdaḥ svarūpavācī |
<br/>kāryakāraṇayorabhedena kāryasya kāraṇasvarūpatvātkāryotpatteḥ prākkāraṇasya sattve
<br/>tadānīṃ kāryasya sattvamavarjanīyameveti kārikārthaḥ |
</p>
<p>advaitavedāntibhirmāyāvādibhiruktaṃ kāryakāraṇabhāvaṃ khaṇḍayati -- <b>nāpi sata
<br/>iti |</b> yathā śuktau rajataṃ bhāsate tathā brahmaṇi prapañco bhāsata iti vaktumaśa-
<br/>kyam | nedaṃ rajatamitivannāyaṃ prapañca iti bādhasyānupalambhāt | <b>adhiṣṭhāneti |</b>
<br/>adhiṣṭhānamāropasya cidrūpaṃ brahma | tasminnāropyo jaḍaḥ prapañcaḥ | cijjaḍayośca
<br/>mitho vilakṣaṇatvena prasiddhayorāropahetubhūtasārūpyābhāvena brahmaṇi prapañcasyā-
<br/>ropo na saṃbhavati | kaladhautaṃ rūpyam | tasya śukteśca śvetatvena samānaṃ rūpam |
<br/>atastatrāropaḥ saṃbhavati | kaladhautaśuktyādivaditi vaidharmye dṛṣṭāntaḥ |
<pb n="326"/>
<br/>kaladhautarūpyādivaditipāṭhe kaladhautaṃ kathila iti mahārāṣṭrabhāṣāyāṃ prasiddho
<br/>dhātuviśeṣaḥ | tatra rūpyasyāropo jāyate | dvayoḥ śvetatvena sārūpyam | atha vā
<br/>sādharmye eva dṛṣṭāntaḥ | kaladhautaṃ suvarṇam | suvarṇarūpyayośca pītaśvetayorāropa-
<br/>prayojakasārūpyābhāvena yathā suvarṇe rūpyasya rūpye vā suvarṇasyāropo na
<br/>saṃbhavati tathetyarthaḥ |
</p>
<p>evaṃ bauddhairnaiyāyikairadvaitavedāntibhiśca pradarśitaṃ kāryakāraṇabhāvaṃ nirasyotpatteḥ
<br/>prāk sadeva kāryaṃ sataḥ kāraṇātsakāśādāvirbhavatītyevaṃrūpaṃ sāṃkhyābhimataṃ
<br/>kāryakāraṇabhāvamavalambya pūrvokteṣu pañcaviṃśatitattveṣu prathamaṃ pradhānamanumāna-
<br/>pramāṇena sādhayati -- <b>tataśceti | vimatamiti |</b> vimataṃ sādhyatvena saṃdigdham |
<br/>saṃdigdhasādhyavānpakṣa iti pakṣalakṣaṇānusāreṇa vimatapadaṃ tatra tatra pakṣaviśeṣaṇata-
<br/>yocyate | bhāvajātaṃ padārthasamudāyaḥ | ayaṃ pakṣanirdeśaḥ | sukhaduḥkhamohā ātmā
<br/>svarūpaṃ yasya tādṛśaṃ kāraṇaṃ yasyeti bahuvrīhigarbho bahuvrīhiḥ | ayaṃ sādhyani-
<br/>rdeśaḥ | taiḥ sukhaduḥkhamohairanvitatvādyuktatvāt | ayaṃ hetunirdeśaḥ | anvīyate saṃba-
<br/>dhyate | rucakaṃ suvarṇapātram | nanvevamastu mūlakāraṇaṃ pradhānaṃ sukhaduḥkhamohayuktam |
<br/>tāvatā kathaṃ tasya triguṇātmakatvamityāha -- <b>tatreti |</b> hetutvena pradarśitaṃ bhāva-
<br/>jātasya sukhaduḥkhamohānvitatvamupapādayati -- <b>tathā hīti | maitradāreṣviti |</b>
<br/>maitro nāma kaścitpuruṣaḥ | tasya dārā anekāḥ striyaḥ | tāsāṃ madhye satyavatī-
<br/>nāmnī kācitstrī | sā ca bhartuḥ priyeti tasyāṃ vidyamānaḥ sattvaguṇo bhartāraṃ prati
<br/>prādurbhavati | atastasyāḥ sakāśādbhartuḥ sukhaṃ bhavati | sapatnīsaṃbandhe satyavatīgato
<pb n="327"/>
<br/>rajoguṇaḥ prādurbhavati | atastāsāṃ duḥkhaṃ bhavati | satyavatīmalabhamānasya tatprā-
<br/>ptyanicchoścaitrasya moho bhavati | taṃ prati satyavatīgatasya tamoguṇasya prādurbhā-
<br/>vāt | <b>vaicitya iti |</b> vaicityaṃ vigatacittatvaṃ cittarāhityamiti yāvat |
<br/>cittarāhityaṃ ca cittavṛttirāhityameva | svarūpataścittarāhityasyāsaṃbhavāt | <b>ajā-
<br/>mekāmiti |</b> yadyapyajāśabdaḥ paśuviśeṣarūpāyāṃ chāgāyāṃ rūḍhastathāpyatra mantre
<br/>rūḍhyarthasya grahaṇaṃ na saṃbhavati | adhyātmavidyādhikārāt | tathā ca yaugikārthasyai-
<br/>vātra grahaṇam | na jāyata ityajā mūlaprakṛtiḥ | sā ca notpadyate | nityatvā-
<br/>ttasyāḥ | ekā ca sā lohitaśuklakṛṣṇā ca | yadyapi lohitaśuklakṛṣṇaśabdā
<br/>varṇaparāḥ prasiddhāstathāpyatra lakṣaṇayā guṇatrayaparāḥ | lohitaṃ kusumbhādikaṃ
<br/>paṭādīn rañjayati | padārthagato rajoguṇopi prekṣamāṇaṃ rañjayati | tathā ca rañja-
<br/>katvasādharmyāllohitaśabdena rajoguṇo lakṣyate | tathā śukla ādityādiḥ padārthaḥ
<br/>prakāśakaḥ | sattvaguṇopi prakāśakaḥ | tathā ca prakāśakatvasādharmyācchuklaśabdena
<br/>sattvaguṇo lakṣyate | tathā kṛṣṇo meghādiḥ sūryādyāvarakaḥ | tamoguṇopyāvarakaḥ |
<br/>tathā cāvarakatvasādharmyātkṛṣṇaśabdena tamoguṇo lakṣyate | evaṃ ca lohita-
<br/>śuklakṛṣṇetyasya triguṇātmiketyarthaḥ paryavasannaḥ | sā ca triguṇātmikā mūlapra-
<br/>kṛtiḥ svasamānaṃ triguṇānvitaṃ rūpaṃ yāsāṃ tādṛśīrbahvīḥ prajāḥ sṛjati | sarvasya
<br/>padārthajātasya traiguṇyānvitatvamanupadamevoktam | ekojo baddhaḥ puruṣastāṃ
<br/>prakṛtiṃ juṣamāṇaḥ sevamānonuśetenusarati | prakṛtikāryaṃ buddhimanaādikamātma-
<br/>tvenopagamya saṃsarati | anyojo muktaḥ puruṣastvenāṃ bhuktabhogāṃ jahāti | atra
<br/>mantre pūrvārdhe triguṇātmikā mūlaprakṛtirabhidhīyate | uttarārdhe cātmabhedaḥ śrūyate |
<br/>tathā caitacchrutyanuguṇametaddarśanamiti sāṃkhyābhiprāyaḥ |
</p>
<pb n="328"/>
<p>athācetanasya pradhānasya kevalasya kāryotpādane svātantryeṇa pravṛttimasahamānaḥ
<br/>śaṅkate -- <b>nanviti |</b> pradhānaṃ svayamacetanatvāccetanena kenacidapreritatvācca mahatta-
<br/>ttvādikāryotpatyanuguṇaṃ vyāpāraṃ kartuṃ na prabhavati | loke tathā kvāpyadarśanāt | na
<br/>hyasaṃyojitāśvo rathaḥ svayaṃ gantuṃ prabhavati | dṛṣṭāccādṛṣṭasiddhiḥ | tathā ca pradhāna-
<br/>prerakatveneśvaroṅgīkartavya ityāśayaḥ | <b>vatseti |</b> yathā ajñasyācetanasyāpi kṣīrasya
<br/>vatsavivṛddhirūpaprayojanavatī pravṛttirjāyamānā loke dṛśyate tathā puruṣavimo-
<br/>kṣaṇopayoginī pradhānasya pravṛttiḥ kalpyata ityarthaḥ | nanu pradhānasya pravṛttyā kathaṃ
<br/>puruṣasya mokṣa iti cet-ucyate | duḥkhanivṛttirmokṣaḥ | duḥkhanivṛttiśca prakṛtipuruṣa-
<br/>vivekajñānādbhavati | tatra prakṛteratyantasūkṣmatvena durjñeyatayā tato vivekaḥ
<br/>puruṣasya duradhigamaḥ | prakṛteḥ pravṛttyanantaraṃ tu bhautikaṃ sthūlakāryaṃ viśadatayā
<br/>jñāyata iti tato bhedaḥ puruṣasya jñātuṃ śakyate | tatastatkāraṇebhyo bhūtebhyo bhedo
<br/>jñāyate tatastatkāraṇādityevaṃ krameṇa sthūlārundhatīnyāyena prakṛteḥ sakāśādbhedaḥ
<br/>sugrāhyo bhavatīti |
</p>
<p><b>ādya iti |</b> duḥkhasya śarīrasāpekṣatvājjīvānāṃ śarīrasattva eva duḥkhasaṃbhavo
<br/>nānyatheti bhāvaḥ | <b>karuṇayeti |</b> karuṇā paraduḥkhaprahāṇecchā | tayā ca pravṛtti-
<pb n="329"/>
<br/>rbhavati | <b>puruṣārthaprayuktaḥ |</b> puruṣārthopayogī | <b>puruṣopīti |</b> puruṣaśca svasmi-
<br/>nvidyamāno yaḥ prakṛtestatpariṇāmabhūtāyā buddheśca sakāśādbhedastasyāgrahādajñānātsvaṃ
<br/>buddhisvarūpaṃ manyamāno buddhigataṃ sukhādikaṃ svasyaiveti jānaṃstannivāraṇāya mokṣa-
<br/>mapekṣata ityarthaḥ | kaivalyaṃ mokṣaḥ | <b>tatprakṛtīti |</b> tatkaivalyaṃ prakṛtipuruṣabheda-
<br/>grahamūlakamiti tādṛśabhedagrahaṃ vinā na yuktamiti mokṣasādhanībhūtabhedajñānāya
<br/>bhedapratiyogibhūtaprakṛtyapekṣā puruṣasyeti bhāvaḥ | <b>sārtheneti |</b> samudāyena
<br/>sahetyarthaḥ | <b>upaplavāt |</b> corādikṛtopadravāt | <b>skandhādhirūḍha iti |</b>
<br/>samīhitaṃ sthānaṃ prapnotītyanuṣajyate | <b>puruṣasyeti |</b> pradhānasya svakarmakadarśa-
<br/>nārthaṃ puruṣāpekṣāyāṃ puruṣasya ca kaivalyārthaṃ pradhānāpekṣāyāmubhayoḥ pradhānapu-
<br/>ruṣayoḥ saṃyogo bhavati | paṅgvandhavat | yathā gatiśaktivihīnasya paṅgora-
<br/>bhīṣṭadeśaprāptyarthaṃ gatiśaktimatopekṣāyāmandhasya ca dṛkśaktihīnasya dṛkśaktimato-
<br/>pekṣāyāṃ saṃyogo bhavati tadvat | tādṛśasaṃyogakṛteyaṃ sṛṣṭirityarthaḥ | atra puruṣaḥ
<br/>kriyārahitatvātpaṅgutulyaḥ | pradhānaṃ cācetanatvādandhatulyam | tatra ca paṅgusaṃbandhā-
<footnote>14|129 -- prayukta <roman>for</roman> prayuktaḥ <roman>C.</roman></footnote>
<pb n="330"/>
<br/>dandho mārge yathā pravartate tathā puruṣasaṃbandhātpradhānaṃ pravartate | andhasaṃbandhācca
<br/>yathā paṅgurabhīṣṭaṃ deśaṃ prāpnoti tathā pradhānasaṃbandhātpuruṣo vivekajñānadvārā
<br/>mokṣaṃ prāpnotīti tātparyam |
</p>
<p><b>raṅgasyeti |</b> raṅgaśabdena nṛtyasthānavācinā tādṛśasthānāvasthito jana upa-
<br/>lakṣyate | yathā nartakī prekṣakajanasya nṛtyaṃ darśayitvā nṛtyānnivartate tathā prakṛti-
<br/>rātmānaṃ svasvarūpaṃ mahattattvādipariṇāmadvārā śabdādiviṣayarūpeṇa puruṣasya
<br/>prakāśya tato vinivartate ityarthaḥ ||
</p>
<p>iti śrīsarvadarśanasaṃgrahavyākhyāyāṃ darśanāṅkurābhidhāyāṃ sāṃkhyadarśanaṃ samāptam ||
</p>
<pb n="331"/>
<p><b>sāṃpratamiti |</b> jīvātirikta īśvarostītyevaṃ manyamānā ye sāṃkhyāstanmataprava-
<br/>rtakā ye patañjaliprabhṛtayo munayasteṣāṃ matamityarthaḥ | prabhṛtiśabdena hiraṇyaga-
<br/>rbhayājñavalkyagrahaṇam | yadyapi patañjaleḥ prāgeva hiraṇyagarbheṇa yājñavalkyena ca
<br/>yogaśāstraṃ praṇītaṃ tathāpi jijñāsūnāmavabodhasaulabhyāya patañjalinā samādhi-
<br/>sādhanavibhūtikaivalyabhedena tadavāntarabhedena ca viṣayānvivicyāsya śāstrasya
<br/>sāmīcīnyena pratipādanāttata eva cāsya yogaśāstrasya pātañjaladarśanaśabdena
<br/>prasiddhibāhulyāccātra patañjalernirdeśaḥ | itare prabhṛtiśabdena saṃgṛhītāḥ |
</p>
<p><b>tatreti |</b> sāṃkhyapravacanamityaparaṃ dvitīyaṃ nāma yasya | yogaśāstramityekaṃ nāma |
<br/>tasyaiva śāstrasya sāṃkhyapravacanamiti dvitīyaṃ nāma | tasminyogaśāstre patañjali-
<br/>muninā sūtraṃ praṇītam | tatra catvāraḥ pādāḥ | prathamaḥ samādhipādaḥ | dvitīyaḥ
<br/>sādhanapādaḥ | tṛtīyo vibhūtipādaḥ | caturthaḥ kaivalyapādaḥ | <b>atheti |</b> athaśabdaḥ
<br/>svarūpeṇa maṅgalabhūtaḥ | taduccāraṇamapi maṅgalabhūtam | mṛdaṅgādidhvanivat |
<br/>arthastu tasyādhikāraḥ | adhikāraścātrārambhaḥ | yogonuśiṣyate vivicya bodhya-
<br/>teneneti yogānuśāsanaṃ śāstram | anena hiraṇyagarbhādyupadiṣṭasyaiva yogasya vivicya
<br/>bodhanamatreti dhvanitam | yogaśāstramārabdhaṃ veditavyamiti sūtrārthaḥ | <b>yoga
<br/>iti |</b> cittasya vṛttīnāṃ pramāṇaviparyayādīnāṃ yo nirodho nivartanaṃ sa yoga
<br/>ityarthaḥ | vṛttinivartanaṃ ca cittanigraharūpotīndriyo yatnaviśeṣaḥ | <b>samādhi-
<br/>miti |</b> samyagādhānaṃ cittāvasthānaṃ samādhiḥ | taduktaṃ yogavāsiṣṭhe --
</p>
<p><lg><l>imaṃ guṇasamāhāramanātmatvena paśyataḥ |</l>
<l>antaḥ śītalatā yasya samādhiriti kathyate ||</l></lg> (yo. vā. iti)
<br/>sa ca samādhirdvividhaḥ saṃprajñāto'saṃprajñātaśca | samyak saṃśayaviparyayarāhi-
<pb n="332"/>
<br/>tyena prajñāyate prakarṣeṇa jñāyate dhyeyasvarūpaṃ yatra sa saṃprajñātaḥ | asaṃprajñāte tu
<br/>dhyeyāddhyānasya bhedopi na bhāsate | tatra dhyeyākāravṛtterapi nirodhāt | <b>nira-
<br/>dikṣat |</b> nirdiṣṭavān | <b>tapaḥsvādhyāyeti |</b> tapaḥ śāstroktamupavāsādikaṃ
<br/>cittaprasādāvirodhi | svādhyāyaḥ praṇavādijapo mokṣaśāstrādhyayanaṃ vā | īśvara-
<br/>praṇidhānaṃ parameśvaracintanaṃ tatra sarvakarmārpaṇaṃ ca | etāni kriyārūpo yogaḥ |
<br/>yogasādhanatvādyoga ityucyate | ayaṃ ca kriyāyogo na samāhitacittasya kiṃ tu
<br/>vyutthitacittasya | kriyāyogaṃ yamādīni pañca bahiraṅgāṇi sādhanāni ca dvitīye
<br/>sādhanapāde niradikṣadityarthaḥ | yamādīni sādhanāni ca yamaniyamāsanaprāṇāyā-
<br/>mapratyāhārarūpāṇi | ahiṃsā satyamasteyaṃ brahmacaryamaparigrahaścetyete pañca yamāḥ |
<br/>prāṇaviyogānukūlo vyāpāro hiṃsā | tadabhāvo'hiṃsā | vāco manasaśca yathā-
<br/>rthatvaṃ satyam | paradravyasyāpaharaṇaṃ steyam | tadabhāvo'steyam | brahmacaryamupasthe-
<br/>ndriyaniyamanam | aparigraho bhogasādhanavastūnāmanaṅgīkāraḥ | śaucaṃ saṃtoṣastapaḥ
<br/>svādhyāya īśvarapraṇidhānaṃ cetyete pañca niyamāḥ | śucerbhāvaḥ śaucam |
<br/>śuddhirityarthaḥ | taddvividhaṃ śārīraṃ mānasaṃ ca | śārīraṃ dvividhaṃ bāhyamāntaraṃ
<br/>ca | mṛjjalādibhiḥ śarīrakṣālanaṃ bāhyam | pañcagavyādibhakṣaṇenāntaram | samyag
<br/>bhāvanayā manomalānāṃ rāgadveṣādīnāṃ kṣālanaṃ mānasam | saṃtoṣastṛṣṇākṣayaḥ |
<br/>tapaādīnyanupadamevoktāni | sthirasukhamāsanam | sthiraṃ niścalaṃ sukhāvahaṃ ca
<br/>yattadāsanam | āsyatenenetyāsanam | tacca padmāsanādikaṃ hastapādādyavayavāva-
<br/>sthānaviśeṣarūpam | āsanasthairyācca śītoṣṇādipīḍā na bhavati | śvāsapraśvāsa-
<br/>kāle vāyoḥ svābhāvikī yā gatistasyā nirodhaḥ prāṇāyāmaḥ | nāsāpuṭena
<br/>vāyorantaḥ praveśaḥ śvāsaḥ | tato bahirnirgamaḥ praśvāsaḥ | prāṇāyāmena ca sthiraṃ
<br/>cittaṃ śabdādiviṣayairna saṃyujyate | tataśca śrotrādīnīndriyāṇyapi viṣayairna saṃyu-
<br/>jyante | tāni ca tadānīṃ kevalaṃ cittasvarūpānukārīṇi bhavanti | ayameva pratyā-
<br/>hāraḥ | aṣṭasu yogāṅgeṣvetāni yamaniyamāsanaprāṇāyāmapratyāhārarūpāṇi pañca
<br/>bahiraṅgāṇi sādhanāni | cittasthairyadvārā paraṃparayā samādhyupakārakatvāt | dhāra-
<br/>ṇādhyānasamādhirūpāṇi trīṇi samādherantaraṅgāṇi sādhanāni | samādhisvarūpani-
<br/>ṣpādanāt | samādhiryogaḥ | soyaṃ yogavṛkṣaścittakṣetre yamaniyamābhyāṃ prāptabīja
<br/>āsanaprāṇāyāmābhyāmaṅkuritaḥ pratyāhāreṇa kusumitontaraṅgasādhanairdhāraṇādibhi-
<br/>stribhiḥ phalito bhavati | tadetadantaraṅgaṃ sādhanatrayaṃ patañjalinā tṛtīye vibhūti-
<pb n="333"/>
<br/>pāde nirūpitam | tadāha -- <b>tṛtīya iti | deśeti |</b> yatra hṛtpuṇḍarīkādirūpe
<br/>deśe dhyeyaṃ cintanīyaṃ tatra deśe cittasya bandha ekāgratā saiva dhāraṇetyucyata iti
<br/>sūtrārthaḥ | dhyānaṃ ca vṛttyantarāvyavahito dhyeyākāro manaso vṛttipravāhaḥ | dhyānaṃ
<br/>caitadyadā dhyeyamātrākāraṃ dhyānadhyātṛdṛṣṭiśūnyaṃ bhavati tadā tadeva samādhirityabhi-
<br/>dhīyate | dhāraṇāderantaraṅgasādhanatrayasyaikaviṣayasya saṃyama iti pāribhāṣikī
<br/>saṃjñā | taduktaṃ sūtrakāreṇa -- tattrayamekatra saṃyamaḥ (pā. yo. sū. 3 | 4) iti |
<br/>saṃyamasya mukhyaṃ phalaṃ yogaḥ | avāntaraphalaṃ tu vibhūtayaḥ | vibhūtayaḥ siddhayaḥ |
<br/>tāśca bhūtabhaviṣyadarthajñānaṃ paśupakṣyādiśabdajñānaṃ janmāntarasmaraṇaṃ paramanogatārtha-
<br/>jñānamantardhānamityādyāḥ | etatsarvaṃ tṛtīye pāde sūtrakāro nirdiṣṭavānityarthaḥ |
<br/><b>caturthe |</b> kaivalyapāde | <b>janmeti |</b> janmamātrājjātā janmajāḥ | yathā devādī-
<br/>nām | pāradādirasasevanājjātā auṣadhijāḥ siddhayaḥ | tathā mantreṇa tapasā
<br/>samādhinā ca sādhanabhūtena labdhāstisra ityevaṃ sādhanabhedena pañcavidhāḥ siddhayaḥ |
<br/>tāścāṇimādyā ajarāmaratvākāśagamanādayaśca | pūrvoktairyamaniyamādibhiraṣṭāṅgairyoga-
<br/>vṛkṣe phalite sati prakṛtipuruṣayorbhedaḥ sākṣātkṛto bhavati | tataścāsaṅgapuruṣajñānā-
<br/>dduḥkhātyantābhāvarūpo mokṣaḥ sidhyati | etatsarvaṃ caturthe pāde nirdiṣṭam | <b>prācī-
<br/>nāni |</b> sāṃkhyadarśane pratipāditāni (da. 14 paṃ. 5) | <b>ṣaḍviṃśa iti |</b> ayaṃ hi
<br/>sāṃkhyadarśanāpekṣayāsminpātañjaladarśane viśeṣo yadete pātañjalā īśvaraṃ manyante |
<br/>sāṃkhyā api kecidīśvaraṃ manyante | paraṃ tu teṣāṃ darśanamatra pṛthaṅnoktam |
<br/>viśeṣāntarābhāvāt | <b>kleśakarmeti |</b> avidyādayaḥ kleśāḥ | te cāgre mūla
<br/>eva vakṣyante | te hi cetasi vartamānāstriguṇātmakaṃ saṃsāraṃ draḍhayantaḥ paritāpaṃ
<br/>janayanti | ataḥ kleśā ucyante | karma vihitaṃ niṣiddhaṃ ca | karmaphalaṃ janmāyu-
<br/>rbhogarūpaṃ trividhaṃ vipākaśabdenocyate | āśerate cittabhūmāvityāśayāḥ saṃskārāḥ |
<br/>etaiḥ kleśādibhiraparāmṛṣṭaḥ kālatrayepi yo na saṃspṛśyate sa puruṣaviśeṣa īśvaraḥ |
<br/>yadyapyatra darśane sāṃkhyadarśana iva sarveṣāṃ jīvātmanāṃ vastutaḥ kleśādisparśo
<br/>nāstyeva tathāpi cittagatāḥ kleśā jīveṣu vyapadiśyante | īśvarasya tu tādṛśopi
<pb n="334"/>
<br/>kleśādisaṃbandho nāsti | sa ceśvaraḥ svecchāmātreṇaikaṃ yugapadanekāni vā śarīrāṇi
<br/>nirmimīte | tāni nirmāṇakāyaśabdenocyante | <b>saṃpradāyeti |</b> anena saṃpradāyapra-
<br/>vartanena jīveṣvanugrahakaraṇena ca liṅgeneśvaronumānapramāṇena sidhyatīti bhāvaḥ |
</p>
<p><b>nanviti |</b> tapyabhāvastapyatā | duḥkhamiti yāvat | jīvasya duḥkhameva
<br/>nāsti | nirlepatvāt | tathā ca kimarthaṃ tadanugrāhakatveneśvaraḥ svīkriyata ityā-
<br/>śayaḥ | <b>tāpakasyeti |</b> ayaṃ bhāvaḥ -- na tāvajjīvaḥ svayaṃ tapyo nāpi tāpakaḥ |
<br/>kiṃ tu buddhigataḥ sattvāṃśastapyaḥ | mṛdutvātpādatalavat | tāpakastu rajoṃśaḥ |
<br/>kaṭhinatvātkaṇṭakavat | buddhirhi pradhānasya pariṇāmaḥ | pradhānaṃ ca triguṇātmakamiti
<br/>tadguṇatrayamapi buddhirūpeṇa pariṇamate | na ca vastuta eva jīvasya tapyatvamastviti
<br/>vācyam | apariṇāmini niṣkriye jīvātmani kriyājanyaphalāśrayatvarūpakarmatvā-
<br/>saṃbhavāt | jñānakriyākarmatvaṃ tu viṣayatārūpaṃ tasyopapadyata evetyanyat | na
<br/>caivaṃ jīvapadavācyasya puruṣasya duḥkhābhāve duḥkhanivṛtteḥ puruṣārthatvaṃ na syāt |
<br/>puruṣeṇābhyarthyamānatvābhāvāt | kiṃ ca buddherduḥkhasattvepi kā hāniḥ puruṣasya yena
<br/>tannivṛttyarthamasya yatnaḥ syāditi vācyam | buddhigate sattvāṃśe tapyamāne puruṣopi
<br/>pratibimbarupeṇa tatsamānākāro bhavannanutapyata iti mūḍhairdṛśyate | buddhyapekṣayā
<br/>svasmin bhedasya vidyamānasyāpyajñānena buddhigatadharmāṇāṃ svasminnāropāt | vidvaddṛ-
<br/>ṣṭyāpi pratibimbarūpeṇa bhoktṛtvaṃ puruṣasya vartata eva | tathā ca buddhigatasyāpi
<br/>duḥkhasya heyatvātpuruṣārthatvopapattiḥ | <b>sattvamiti |</b> buddhibhāvena vṛttaṃ buddhirūpeṇa
<br/>pariṇatam | tapyena buddhigatasattvāṃśena sahābhedagrāhiṇī yā tāmasyajñānamūlikā
<br/>manovṛttistasyāṃ satyāmabhedāropeṇātmā tapya ityucyata ityarthaḥ | <b>pañcaśikhe-
<br/>neti |</b> iyaṃ pañcaśikhācāryoktirdraṣṭā dṛśimātraḥ (pā. yo. sū. 2 | 20) iti
<pb n="335"/>
<br/>pātañjalayogasūtre bhāṣyakārairuddhṛtā | pratisaṃkrama uparāgaḥ | vikārahetubhūtaḥ
<br/>saṃyoga iti yāvat | tadrahitopyātmā buddhau pratibimbarūpeṇa saṃkrānta iva tadvṛttiṃ
<br/>viṣayādyākārāṃ buddhivṛttimanupatati svasaṃbandhena cetanāmiva karoti | yathā sūryaḥ
<br/>svapratibimbayuktaṃ jalaṃ tejasvitādiguṇayuktaṃ pradarśayati tadvat | tādṛśyā buddheśchā-
<br/>yayā cātmā buddhiriva svayamapi viṣayākārāṃ tadvṛttimanukaroti | jñānaṃ ca tatta-
<br/>dviṣayākāragrahaṇameva | tacca vastuto buddhestaddvārā ca tatsaṃyuktasyātmana ityātmā
<br/>jñānītyucyate | buddhisattvaṃ cātmasaṃbandhena cetanamityucyate | <b>tathā śuddhopīti |</b>
<br/>nirlepopyātmā bauddhaṃ buddhigataṃ viṣayākāragrahaṇarūpaṃ pratyayamanupaśyatyanukaroti |
<br/>tādṛśaśca puruṣo vastuto'tadātmāpi buddhyasarūpopi tadātmaka iva buddhisarūpa iva
<br/>pratibhāsata ityarthaḥ | <b>itthamiti |</b> yamaniyamādīnyaṣṭāṅgāni yasya tādṛśasya yogasya
<br/>yattapaḥśraddhādirūpeṇādareṇa yuktaṃ nirantaraṃ dīrghakālaparyantaṃ cānuṣṭhānaṃ teneśvaradhyā-
<br/>nena ca sattvapuruṣayorbuddhisattvamātmā cetyanayorbhedo jñāyate | etadbhedajñānamevā-
<br/>nyatākhyātirityucyate | pratyayāntararahite tādṛśe bhedajñāne satyavidyādayaḥ
<br/>samūlamunmūlitā bhavanti | kleśā vakṣyante | samūlakāṣamityatra nimū-
<br/>lasamūlayoḥ kaṣaḥ (pā. sū. 3 | 4 | 34) iti sūtreṇa samūlaśabda upapade
<br/>kaṣadhātorṇamulpratyayaḥ | kaṣādipu yathāvidhyanuprayogaḥ (pā. sū. 3 | 4 | 46)
<br/>iti punastasyaiva kaṣadhātoranuprayogaḥ | mūlena saha vinaṣṭā bhavantītyarthaḥ |
<br/>kleśamūlaṃ ca saṃskāraḥ | <b>kuśaleti |</b> āśerate sāṃsārikāḥ puruṣā asminnityā-
<br/>śayaḥ | karmaṇāmāśayaḥ karmāśayaḥ karmanidhiḥ | sa ca puṇyapāparūpo dvividhopi
<br/>kleśarūpamūlena saha hato bhavati | samūlaghātamityatra samūlākṛtajīveṣu hankṛñ-
<br/>grahaḥ (pā. sū. 3 | 4 | 36) iti sūtreṇa samūlaśabda upapade handhātorṇamulpratyayaḥ |
<pb n="336"/>
<br/>anuprayogaḥ pūrvavat | <b>tataśceti |</b> yena saṃbandhenaikasya saṃbandhino dharmā aparasaṃ-
<br/>bandhini vyapadiśyante tādṛśaḥ saṃbandhaviśeṣo lepaḥ | tadrahitasya prakṛteḥ sakāśā-
<br/>tpārthakyena yadavasthānaṃ sa mokṣa iti siddham |
</p>
<p><b>prekṣāvaditi |</b> prekṣāvatāṃ vicāraśīlānāṃ śāstrāvalokane yā pravṛttirbhavati
<br/>sānubandhacatuṣṭayajñānānantarameva | viṣayaḥ prayojanaṃ saṃbandhodhikārī cetyeṣāṃ
<br/>caturṇāmanubandha iti pāribhāṣikī saṃjñā | etaccatuṣṭayānyatamasya kasyāpyajñāne
<br/>pravṛttirnopapadyate | śāstre pratipādyortho viṣayaḥ | asmiñchāstre kiṃ pratipādyate kiṃ ca
<br/>tasya phalaṃ kaśca śāstre viṣayaphalādhikāriṇāṃ saṃbandhaḥ kasya ca tatrādhikāra etadava-
<br/>śyaṃ jñeyameva | lokepi hyalpe ghaṭādau mahati vā prāsādādau kārye saṃpādyamāne kiṃ
<br/>kāryaṃ kimarthaṃ kāryaṃ kathaṃ kāryaṃ kena kāryaṃmiti sarvaṃ vicāryaiva pravṛttirdṛśyate |
</p>
<p><b>adhikārārthaḥ |</b> ārambhārthakaḥ | śaṅkate -- <b>athaśabdasyeti |</b> nāmaliṅgānu-
<br/>śāsanaṃ nāmāmarasiṃhaviracito'marakośaḥ | tatra nāmāni talliṅgāni cānuśiṣya-
<br/>nte | atho athetyetau śabdau maṅgalenantare ārambhe praśne kārtsnye cārthe vartete iti
<br/>kośārthaḥ | tatra maṅgalarūperthe tatsādhanatayaitau śabdau vartete na tu vācakatayā |
<br/>etacchabdayoruccāraṇadvārā maṅgalasādhanatvāt | anantarādiṣvartheṣu tu vācakatayā
<br/>vartete | na cātra kośe vācakatayaiva śabdānāmanuśāsanamiti bhramitavyam | tu hi ca
<br/>sma ha vai pādapūraṇe (amarako. 3 | 4 | 5) ityatra tuhītyādīnāṃ pādapūraṇasādhanatve-
<br/>nānuśāsanadarśanāt | pādapūraṇaṃ hi tuhītyādīnāṃ na vācyorthaḥ | rāmastu lakṣmaṇaṃ
<br/>prāhetyatra pādapūraṇasya rāme lakṣmaṇe pravacanakriyāyāṃ vānvayābhāvāt | tathā ca
<br/>maṅgalasya vācyārthatvābhāvena na tadarthakāthaśabdasya viviktaṃ kiṃcidudāharaṇam |
<br/>kiṃ tvanantarādyanyatamārthe prayukta evāthaśabdo maṅgalaṃ sādhayati | tatrānantare yathā --
<br/>snānaṃ kṛtvātha bhuñjīta | ārambhe yathā -- atha śabdānuśāsanam | praśne yathā -- atha
<pb n="337"/>
<br/>vaktuṃ samarthosi | kārtsnye yathā -- atha dhātūn brūmaḥ | <b>praśneti |</b> kaṃcitprati praṣṭuṃ
<br/>patañjaleḥ pravṛttyabhāvena praśnārtho na saṃbhavati | nāpi kārtsnyam | kṛtsnaṃ yogānu-
<br/>śāsanamiti pratipādanasyānarthakyāt | <b>pūrvaprakṛteti |</b> ātmā nityothānitya
<br/>iti vipratipattivākyethaśabdasya pūrvaprakṛtāpekṣārthatvaṃ dṛśyate | atra pūrvaprakṛtāpekṣā
<br/>prayogopādhirna tvathaśabdasya vācyorthaḥ | vācyārthastu pūrvaprakṛta ātmā | athānitya
<br/>ityatrānityaḥ ka iti viśeṣyāpekṣāyāmātmā nitya iti pūrvavākye prakṛta ātmā-
<br/>thaśabdena parāmṛśyate | nityatvānityatvayormitho viruddhayordvayoḥ pratipādane satyu-
<br/>dite juhotyanudite juhotītyatreva vikalpe paryavasānamiti pākṣikatvaṃ tayoḥ
<br/>sidhyati | etadeva pūrvaprakṛtāpekṣārthatvamathaśabdasya | <b>ārambhārthatvānupapattiri-
<br/>ti |</b> athaśabdotrārambhārthaka eveti niścayānupapattirityarthaḥ |
</p>
<p><b>pūrvavṛtteti |</b> yogābhyāsātpūrvaṃ saṃpāditāni yāni śamādīni yogaṃ pratyasā-
<br/>dhāraṇāni kāraṇāni tannirūpitānantaryaṃ vetyarthaḥ | śamo manonigrahaḥ | ādi-
<br/>padena damoparatititikṣāśraddhāsamādhānasaṃgrahaḥ | damo bāhyendriyanigrahaḥ | uparatiḥ
<br/>saṃnyāsaḥ | titikṣā kṣamā | śraddhā guruvākyādiṣu viśvāsaḥ | samādhānaṃ cittaikā-
<br/>gratā | <b>śamādyanantaramiti |</b> ayaṃ bhāvaḥ -- yadyapi śamādīnāṃ niyamena yogā-
<br/>pekṣayā pūrvavṛttatvamasti tathāpi nātra śamādyānantaryamathaśabdenocyate | sūtraghaṭa-
<br/>kasyāthaśabdasyārtho hi sūtrajabodhe yasya prādhānyaṃ tatraivānvetumarhati nānyatra |
<br/>atha yogānuśāsanam (pā. yo. sū. 1 | 1) iti sūtrārthe cānuśāsanasya
<br/>prādhānyaṃ na tu yogasya | yogastu tadviśeṣaṇatayopāttaḥ | anuśāsanaṃ śāstram |
<pb n="338"/>
<br/>tatra prekṣāvatāṃ pravṛttyarthamanubandhacatuṣṭayaṃ pradarśanīyam | tatra viṣayarūponubandho
<br/>yogaśabdena pradarśitaḥ | na tvetāvatā sūtrārthe śabdato yogasya prādhānyam | ato
<br/>na tatrāthaśabdārthasyānvaya iti | <b>lakṣaṇeti |</b> yogaścittavṛttinirodhaḥ (pā.
<br/>yo. sū. 1 | 2) iti sūtreṇa yogalakṣaṇaṃ pratipāditam | vitarkavicāra0
<br/>(pā. yo. sū. 1 | 17) ityādisūtraiḥ saṃprajñātādibhedaḥ pratipāditaḥ | dvitīye
<br/>sādhanapāde yogasyopāyaḥ pradarśitaḥ | caturthe kaivalyapāde mokṣarūpaṃ phalamuktam |
<br/>athānuśāsanaśabdasya śāstrarūporthostu nāma | tāvatā śamādyānantaryamathaśa-
<br/>bdārthaḥ kuto netyata āha -- <b>anuśāsanasya ceti |</b> anuśāsanāpekṣayā
<br/>yanniyamena pūrvabhāvi tadānantaryamevānuśāsanasaṃbaddhenāthaśabdenocyate | anu-
<br/>śāsanaṃ hi sūtrakṛtkartṛkam | sūtrakārasya śāstrakaraṇe pravṛttistattvajñānaprakāśa-
<br/>necchānantaram | na tu śamādisādhanasaṃpattyanantarameva | tathā ca na śamādyāna-
<br/>ntaryamatrāthaśabdārtha iti siddham | nanvevaṃ tasmācchānto dāntaḥ (bṛ. 4 | 4 | 23)
<br/>ityādiśrutau śamādyānantaryaṃ kasyāmnātamiti cettatrāha -- <b>jijñāseti |</b> atha vā
<br/>nanvevamathāto brahmajijñāsā (bra. sū. 1 | 1 | 1) ityatrāpi śamādyānantaryamatha-
<br/>śabdārtho na syāditi cettatrāha -- <b>jijñāseti |</b> tatsūtrārthe jijñāsāyāḥ prādhā-
<br/>nyamastu | icchāyā iṣyamāṇapradhānatvājjñānasya vā prādhānyamastu | na tvatrevānu-
<br/>śāsanasya | kiṃ ca prādhānyaṃ dūre | vākyārthapraveśa eva nāstyanuśāsanasya |
<br/>tadvācakapadasya tatrābhāvāt | <b>tasmācchānta iti |</b> śāntontaḥkaraṇatṛṣṇāto
<br/>nivṛttaḥ | dānto nigṛhītabāhyendriyaḥ | uparataḥ sarvaiṣaṇāvinirmuktaḥ | titikṣu-
<br/>rjīvanāvicchedena śītoṣṇādidvaṃdvasahiṣṇuḥ | samāhitaḥ samyagātmani sthāpita-
<br/>citto bhūtvātmanyeva svakāryakaraṇasaṃghāta evātmānaṃ pratyakcetayitāraṃ paśyati
<br/>sākṣātkarotītyarthaḥ | nanvevamanuśāsanāpekṣayā niyamena pūrvabhāvinī yā śāstra-
<br/>kārasya tattvajñānādiprakāśanecchā tadānantaryamatrāthaśabdārthaḥ kuto na gṛhyata
<br/>iti cettatrāha -- <b>nāpīti | śrotṛpratipattīti |</b> pratipattirbodhaḥ | śāstra-
<br/>kāro hi yadanantaraṃ śāstraṃ viracitavāṃstajjñānaṃ śrotṛṛṇāṃ śāstrājjāyamāne yogaviṣaya-
<br/>ke jñāne yogaviṣayiṇyāṃ pravṛttau vā na kāraṇamiti tadānantaryakathanaṃ niṣphalatvā-
<pb n="339"/>
<br/>nnābhidhātuṃ yogyaṃ bhavatīti bhāvaḥ | idaṃ ca tattvajñānaprakāśanecchāyā anuśāsa-
<br/>nāpekṣayā niyamena pūrvabhāvitvamabhyupetyoktam | vastutastadeva nāstītyāha --
<br/><b>tavāpīti |</b> ānantaryamathaśabdārtha iti vādinopītyarthaḥ | <b>ādye tadabhāve-
<br/>pīti |</b> yogānuśāsanaṃ mokṣaheturiti niścayaścettadā tattvajñānacikhyāpayiṣāyā
<br/>abhāvepi yogānuśāsanasya kartavyatvāpattiḥ | <b>dvitīye tadbhāvepīti |</b> yogā-
<br/>nuśāsanaṃ mokṣaheturiti na niścayaścettadā tattvajñānacikhyāpayiṣāyāḥ sattvepi
<br/>yogānuśāsanasyākartavyatvāpattiḥ | tathā ca vyabhicārānnānuśāsanāpekṣayā niya-
<br/>mena pūrvabhāvitvaṃ tattvajñānacikhyāpayiṣāyā iti siddham | dvitīyapakṣe doṣā-
<br/>ntaramāha -- <b>pramitaṃ cāsyeti |</b> yogaśāstrasya yogadvārā mokṣahetutvaṃ niścita-
<br/>mityarthaḥ | <b>adhyātmeti |</b> ātmani cittasya samādhānamadhyātmayogaḥ | nidi-
<br/>dhyāsanamiti yāvat | tasya yogasyādhigamena lābhena devamātmānaṃ matvā sākṣā-
<br/>tkṛtya dhīro jñānī harṣaśokau jahāti harṣaśokarahito mukto bhavatītyarthaḥ | <b>samā-
<br/>dhāviti |</b> yadā te buddhiḥ samādhāvātmani sthirā bhaviṣyati tadā yogaṃ yoga-
<br/>phalamātmasākṣātkāraṃ prāpsyasi mukto bhaviṣyasītyarthaḥ | ābhyāṃ śrutismṛtibhyāṃ
<br/>yogasya mokṣahetutvaṃ sidhyati | evaṃ ca śāstrakārāṇāṃ svakīyatattvajñānaprakāśane-
<br/>cchāyā abhāvepyanuśāsanasya kartavyatvena tattvajñānaprakāśanecchāyā na niyamenā-
<br/>nuśāsanāpekṣayā pūrvavṛttatvam |
</p>
<p>atredaṃ bodhyam -- yatra madhyethaśabdastatra tatpratipāditamānantaryaṃ pūrvaprakṛtārthani-
<br/>rūpitamevetyatra na saṃdehaḥ | tatra tadānantaryapratipādanasyopayogo bhavatu mā
<br/>vā bhūt | tathā tasya pūrvaprakṛtārthasya niyamena pūrvavṛttatvamapi tatra nāpekṣyate |
<br/>yathā devadatto gato na veti praśne snānaṃ kṛtvātha gata iti | atra praśnānurodhena
<br/>gamane snānānantaryapratipādanasyānupayogepi snānasya gamanāpekṣayā niyamena
<br/>pūrvavṛttatvābhāvepi cāthaśabdaḥ snānānantaryaṃ pratipādayati | yatra tu na pūrvaprakṛtaṃ
<br/>kiṃcit kiṃ tvanārabhyaivāthaśabdaḥ prayujyate tatrāthaśabdārtha ānantarye gṛhyamāṇe
<br/>pūrvavṛttaṃ yogyatābalādākṣepeṇaiva nirṇetavyaṃ bhavati | atastatrānantaryamavyabhicarita-
<pb n="340"/>
<br/>pūrvavṛttāpekṣayaiva grāhyam | tathā tadānantaryapratipādanasyopayoge satyeva grāhyam |
<br/>anyathā ākṣepāsaṃbhavāditi |
</p>
<p><b>ata eveti |</b> yatastattvajñānaprakāśanecchānantaryaṃ nirākṛtaṃ tata eva śiṣya-
<br/>praśnādyānantaryamapi nirākṛtaṃ bhavati | samādhānasya tulyatvāt | śāstrakārāṇāṃ
<br/>pravṛttirhi kadācicchiṣyapraśnānantaraṃ bhavati | yathā pāśupataśāstre | kadācitta-
<br/>paścaryānantaraṃ jñānasaṃpādanena | yathā pāṇinervyākaraṇe | kadācidrasāyanādyupayo-
<br/>gānantaram | pāradādirasasevanena hi tattvasākṣātkāre jātenuśāsane pravṛttirbhavitu-
<br/>marhati | ādiśabdena gurvājñāyā lokānukampāyāśca saṃgrahaḥ | tābhyāmapi hi
<br/>śāstrakārāṇāṃ śāstraracane pravṛttiḥ saṃbhavati | paraṃ tveṣāṃ śiṣyapraśnādīnāṃ madhye
<br/>kasyāpi niyatapūrvavṛttatvābhāvena tadānantaryapratipādanasyopayogābhāvena ca
<br/>nātra tadānantaryamathaśabdārtha iti siddham | <b>athāta iti |</b> adhikāra ārambhaḥ |
<br/>brahmajijñāsā ca brahmajñānecchā | athaśabdasyādhikārārthatve brahmajñānecchārabhyate
<br/>iti sūtrārthaḥ syāt | sa ca na saṃbhavati | icchāyā anārabhyatvāt | na hi
<br/>pratyadhikaraṇamicchā kriyate | kiṃ tu vicāraḥ | nanu tarhyatra jijñāsāpadasya lakṣa-
<br/>ṇayā vicāra evārthostu | dṛśyate ca sanpratyayāntajñādhātorvicārārthe prayogaḥ
<br/>sa vijijñāsitavyaḥ (chā. 8 | 7 | 1) tadvijijñāsasva (tai. 3 | 1 | 1) ityādau |
<br/>jñānecchārūporthastu tatra na grahītuṃ śakyate | icchāyā avidheyatvāt | tathā ca
<br/>vicārasya brahmasūtrakāraiḥ pratyadhikaraṇaṃ kriyamāṇatvenāthaśabdasyādhikārārthatve
<br/>gṛhyamāṇe na kiṃcidbādhakamiti cetsatyam | yadyapyevamadhikārārtho grahītuṃ śakyate
<br/>tathāpi taṃ parityajvādhikāriviśeṣalābhāyānantaryārtho bhāṣyakṛdbhirāśritaḥ |
<br/>brahmavicāra ārabhyata ityuktau yo brahmajijñāsuḥ sotrādhikārīti sāmānyata
<br/>ākṣepeṇa prekṣāvanto jānīyuḥ | ānantaryārthe gṛhyamāṇe tu kiṃnirūpitamānantarya-
<br/>mityākāṅkṣāyāṃ yogyatābalātsādhanacatuṣṭayasaṃpattyānantaryamityarthe sādhanacatuṣṭaya-
<br/>saṃpanno jijñāsuradhikārītyadhikāriviśeṣo labhyata iti | <b>niraṭaṅki |</b> niścitam |
</p>
<p><b>maṅgalārthaḥ kiṃ neti |</b> maṅgalaṃ cānantaryādivadathaśabdasya svatantro vācyortha
<pb n="341"/>
<br/>iti śaṅkākārābhiprāyaḥ | tadabhiprāyānusāreṇaiva prathamataḥ samādhatte -- <b>maṅgalasyeti |
<br/>tathā ceti |</b> yogānuśāsanaṃ maṅgalamiti vākyārtho na saṃbhavatītyarthaḥ | vastu-
<br/>tastu maṅgalaṃ nāthaśabdasya vācyortha iti prāguktameva (pṛ. 336 pa. 22) |
<br/>tadanusāreṇāha -- <b>mṛdaṅgadhvaneriti |</b> śravaṇamuccāraṇasyāpyupalakṣaṇam | athaśa-
<br/>bdaśravaṇasyāthaśabdoccāraṇasya maṅgalaṃ kāryam | na tvathaśabdasya sa vācyorthaḥ
<br/>saṃbhavati | nāpi lakṣyaḥ | vācyenārthena saṃbaddho hyartho lakṣyo bhavati | maṅgalā-
<br/>rthastatra sūtre ānantaryādiṣu vācyeṣvanyatamenāmukena saṃbaddhatayā sūtrakārasya prati-
<br/>pipādayiṣita iti vaktuṃ na śakyate | tathā ca maṅgalasya na vākyārthenvaya iti
<br/>siddham | adhunā maṅgalarūpārthasya vākyārthe praveśayogyatāpi nāstītyāha --
<br/><b>yatheti |</b> yathā pīno devadatto divā na bhuṅkta ityatrārthādgamyamānasya rātribho-
<br/>janasya na vākyārthe praveśastathātrāthaśabdakāryasya maṅgalasyāpi | ārthikārthasyeva
<br/>kāryabhūtasyārthasyāpi padārthatvābhāvāt | <b>mudrābhaṅgaḥ |</b> niyamahāniḥ | <b>prāri-
<br/>psiteti |</b> sūtrakāraiḥ prāripsito yo vogānuśāsanaprabandhastasya parisamāptau
<br/>śatrubhūto yo vighnasamūhastannāśāyetyarthaḥ | <b>prathante |</b> prasiddhimāyānti |
<pb n="342"/>
<br/><b>arthāntarābhidhānāyeti |</b> vṛddhirādaic (pāṇi. sū. 1 | 1 | 1) iti pāṇini-
<br/>sūtrepi na vṛddhiśabdo maṅgalārthavācakaḥ | kiṃ tu saṃjñāsvarūpabodhaka eva | tādṛśa
<br/>eva ca sa uccāraṇadvārā śravaṇadvārā ca maṅgalaṃ sādhayatītyanyat | <b>arthāntareti |</b> ma-
<br/>ṅgalārthāpekṣayānyo ya ārambhādirūporthastasya yā vākyārthe buddhistatphalakasyetyarthaḥ |
<br/><b>anyārthamiti |</b> gṛhakāryasādhanāya nadyādeḥ sakāśānnīyamāno jalabhṛtaḥ kumbho
<br/>yasya gṛhānnirgamanakāle dṛṣṭipathamāgacchettasya sa śubhaśakuna iti maṅgalamapi
<br/>sādhayati tadvat | <b>smṛtivyākopa iti |</b> tasmānmāṅgalikāvubhāviti smṛtau
<br/>māṅgalikāvityasya maṅgalaṃ vācyortho yayostādṛśāvityarthaṃ manyate śaṅkakaḥ | maṅgalaṃ
<br/>prayojanaṃyayostādṛśāviti māṅgalikāvityasyārtha ityuttarāśayaḥ | māṅgalikāvi-
<br/>tyatra maṅgalaśabdānmaṅgalaṃ prayojanamasyetyarthe prayojanam (pāṇi. sū. 5 | 1 | 109)
<br/>iti sūtreṇa ṭhañpratyayaḥ |
</p>
<p><b>nāpīti |</b> pūrvaprakṛtāpekṣāthaśabdasyodāharaṇaṃ prāgdarśitameva (pṛ. 337 paṃ. 15) |
<br/>anārabhyādhītetha yogānuśāsanam (pā. yo. sū. 1 | 1) iti prakṛtasūtre tu na
<br/>kiṃcitpūrvaprakṛtamiti tadyogyatābalācchamādi vā tattvajñānaprakāśanecchā vā
<br/>śiṣyapraśnādikaṃ vā kiṃcidgrahītavyaṃ bhavati | gṛhīte ca tasmiṃstasya yogānuśā-
<br/>sane'bhedānvayo na saṃbhavatīti paurvāparyasaṃbandhenānvayo vācyaḥ | tathā cānantaryaṃ
<br/>phalitaṃ bhavati | evaṃ cānantaryārthakatvapakṣoktāni (da. 15 pa. 46) dūṣaṇāni
<br/>pūrvaprakṛtārthakatvapakṣenusaṃdhātavyāni | <b>vimarśavākye |</b> vipratipattibodhaka-
<br/>vākye | <b>tadasaṃbhavāditi |</b> pūrvaprakṛtasya kasyāpyabhāvāt | ākṣepastu na
<br/>saṃbhavati | nityasākāṅkṣairhyānantaryādyarthaiḥ svāvadhirākṣipyate | na hyatra tādṛśaḥ
<br/>kaścidartho dṛśyate |
</p>
<p><b>adhikārapadeti |</b> adhikāraśabdasya vācyortho yaḥ prārambhastadarthakothaśabda
<pb n="343"/>
<br/>ityarthaḥ | saṃbhavannarthoyameka evāvaśiṣṭa iti sa evātra gṛhyata iti bhāvaḥ |
<br/><b>taditthamiti |</b> tadvācaspatikṛtaṃ vyākhyānamitthamityarthaḥ | tadevārthata upapā-
<br/>dayati -- <b>amuṣyeti |</b> yathā tattvajñānaprakāśanecchānantaryārthakethaśabde gṛhyamāṇe
<br/>tādṛśānantaryasya śrotṛpratipattau śrotṛpravṛttau vā na kaścidupayogaḥ (da. 15
<br/>paṃ. 61) tathādhikārārthakethaśabde gṛhyamāṇe na bhavati | kiṃ tu yogaviṣayakaṃ
<br/>śāstrametadārabhyate | ato yogotra sakalaśāstratātparyaviṣayībhūtortha iti sāmā-
<br/>nyato jñātvā tataḥ śāstrasahāyena viśeṣato yogaṃ sukhena pratipadyate | kiṃ ca
<br/>sāmānyajñāne sati śāstrāvalokane sukhena pravṛttirbhavati | tathā cāthaśabdasyāra-
<br/>mbhārthakatvaṃ yuktam | upavartanaṃ pratipādanam |
</p>
<p>nanu yogaśāstraṃ hiraṇyagarbheṇaivārabdhaṃ na patañjalinā | tathā ca patañjalipraṇī-
<br/>tetra sūtrethaśabdasyārambhārthakatvaṃ na yujyata ityāśayenāha -- <b>nanviti | addheti |</b>
<br/>satyamityarthaḥ | naiva patañjalinā yogasya śāsanametadārabhyate kiṃ tvanuśāsanam |
<br/>anyena śiṣṭasya vivicya bodhanamanuśāsanam | <b>purāṇādāviti |</b> yogo hi
<br/>purāṇādiṣu na mukhyataḥ pratipādya iti viśiṣya kvāpi noktaḥ | kiṃ tu prasaṅgānu-
<br/>sāreṇa kvacitkaścidaṃśa ityevaṃ teṣu viprakīrṇaḥ | viṣṇupurāṇe ṣaṣṭheṃśe saptamādhyāye
<br/>gāruḍe caturdaśa ekonapañcāśattame cādhyāye mārkaṇḍeye yogacikitsānāmaka
<br/>ekonacatvāriṃśattamedhyāye liṅgapurāṇe ca navamedhyāyeṃśato yogaḥ pratipāditaḥ |
<pb n="344"/>
<br/>na tu kvacidapi sākalyena saṃgṛhītaḥ | ato yogarūportho jijñāsūnāṃ durgrāhya
<br/>iti matvā kṛpayā yogasūtrāṇi viracayatā patañjalinā tatratyaṃ sāraṃ sākalyena
<br/>saṃgṛhītamiti bhāvaḥ |
</p>
<p>evamathaśabdārthavivecanapūrvakaṃ sūtrārthaṃ niścitya tenānubandhacatuṣṭayaṃ pratipādyate
<br/>(da. 15 paṃ. 38) iti prāguktamanubandhacatuṣṭayaṃ darśayati -- <b>tatra śāstra
<br/>iti | arthasiddhamiti |</b> adhyātmayogādhigamena (kā. 2 | 12) ityādipramāṇai-
<br/>ryogaphalaṃ mokṣa iti niścite mokṣakāmodhikārītyarthātsiddhaṃ bhavati | yadi tvatha-
<br/>śabdārthasya yogenvayaḥ sambhavettarhyānantaryamathaśabdārthaṃ gṛhītvāṃ śamādisādhanasaṃ-
<br/>pattyanantaramiti sūtrārthe jāyamāne tādṛśasādhanasaṃpannodhikārītyathaśabdāllabhyeta |
<br/>yathā athāto brahmajijñāsā (bra. sū. 1 | 1 | 1) ityatrāthaśabdena svārthānantarya-
<br/>dvārā tādṛśānantaryapratiyogibhūtasādhanacatuṣṭayasaṃpattiviśiṣṭodhikārī pratipādito
<br/>bhavati tadvat | paraṃ tvatra na tathā vaktuṃ śakyate | yogasya śāsanaṃ pratyapradhānatayā
<br/>tatrāthaśabdārthānanvayasya prāguktatvāt (da. 15 paṃ. 52) | nanu tarhyathāto
<br/>brahmajijñāsā (bra. sū. 1 | 1 | 1) ityatrāpyadhikāra evāthaśabdasyārtho gṛhyatām |
<br/>tamevaṃ vidvānamṛta iha bhavati (śve. 3 | 8) ityādiśrutibhirbrahmajñānaphalaṃ mokṣa
<br/>iti niścitetreva mokṣakāmodhikārītyarthātsiddhaṃ bhaviṣyatītyāśayenāśaṅkate -- <b>na
<br/>cāthāta iti |</b> samādhatte -- <b>tatrāthaśabdeneti |</b> praṇāḍikā dvāram | kasyacida-
<br/>rthasya sākṣātparaṃparayā vā śabdato niṣpattisaṃbhaverthatastatsādhanamanyāvyam |
<footnote>15|121 -- śravaṇādhikāriṇaḥ <roman>for</roman> evādhikāriṇaḥ <roman>A.</roman></footnote>
<pb n="345"/>
<br/><b>śrutiprāpta iti |</b> śrutiḥ śabdaḥ | prakaraṇādīnāmityādiśabdena liṅgavākyasthāna-
<br/>samākhyānāṃ saṃgrahaḥ | śrutyādīnāṃ svarūpaṃ jaiminidarśane (pṛ. 257 paṃ. 17) prati-
<br/>pāditam | tathā cāthāto brahmajijñāsā (bra. sū. 1 | 1 | 1) ityatrāthaśabda āra-
<br/>mbhārthake gṛhyamāṇe kena brahmajijñāsā kāryetyastyadhikāryākāṅkṣā | mokṣavākyeṣu
<br/>ca keṣucitkathaṃ mokṣo jāyata ityasti sādhanākāṅkṣā | keṣucittu mokṣasādhanatvena
<br/>brahmajñānevagate tatkathaṃ saṃpādanīyamityākāṅkṣā | ubhayākāṅkṣaiva ca prakaraṇaśa-
<br/>bdenocyate | tadbalādathāto brahmajijñāsetyasya mokṣavākyasya caikavākyatvenumite
<br/>tadbalānmokṣasādhanībhūtabrahmajijñāsārūpārthaprakāśanasāmarthyaṃ brahmajijñāsāpadasyā-
<br/>numīyate | tena liṅgena ca mumukṣuṇā brahmajijñāsā kāryā -- iti śabdonumīyate |
<br/>tato viniyoga iti vilambenādhikārī pratīyate | ānantaryārthakethaśabde gṛhyamāṇe
<br/>yogyatābalācchamādisādhanasaṃpattyanantaraṃ brahmajijñāsā kāryetyarthe jāyamānetha-
<br/>śabdārthabalādeva sādhanacatuṣṭayasaṃpannodhikārī śīghraṃ pratītipathamārohatīti |
<br/><b>śrutiliṅgeti |</b> sūtrārthaḥ prāguktaḥ (pṛ. 257 paṃ. 17) | <b>bādhikaiveti |</b>
<br/>śrutyapekṣayā pūrvasya pramāṇāntarasyābhāvena na kadāpi śrutipramāṇasya bādhaḥ | tathā
<br/>samākhyātaḥ parasya pramāṇāntarasyābhāvena na kadāpi samākhyāyā bādhakatvam |
<br/>madhyamānāṃ liṅgādīnāṃ tu pūrveṇa sahaikatra saṃnipāte bādhyatvaṃ pareṇa sahaikatra
<br/>saṃnipāte tu bādhakatvamiti |
</p>
<pb n="346"/>
<p><b>yoga eveti |</b> tathā ca yogārambha eva patañjalinā kartuṃ yukto na śāstrā-
<br/>rambha iti śaṅkāśayaḥ | <b>na karmeti |</b> yoga evātra mukhyatvena pratipādyaḥ sūtra-
<br/>kṛtaḥ | kiṃ tu sūtrakṛdvyāpārasya pravacanarūpasya śāstrarūpakaraṇaviṣayakatvācchāstra-
<br/>mārabdham | abhidhānarūpaśāstravyāpāraviṣayatayā tu yoga evādhikriyata iti
<br/>bhāvaḥ |
</p>
<p><b>vārtaṃ</b> tuccham | <b>anyatarakarmeti |</b> saṃyogastrividhaḥ -- anyatarakarmaja ubhayaka-
<br/>rmajaḥ saṃyogajaśca | ādyaḥ śyenapatanakriyayā śailaśyenayoḥ | dvitīyo meṣayorma-
<br/>llayorvā | tṛtīyastu hastapustakasaṃyogātkāyapustakasaṃyogaḥ | atra tu parameśvarasya
<br/>jīvānāṃ ca vibhutvena calanakriyāyā asaṃbhavānnānyatarakarmaja ubhayakarmajaśca saṃbha-
<br/>vati | ata eva na tṛtīyopi | jīvapradeśeṣvapi calanakriyāyā asaṃbhavāt | nanu
<br/>jīvaparamātmanoḥ saṃyogo nitya evāstu kṛtaṃ kāraṇānveṣaṇenetyata āha -- <b>aja-
<br/>saṃyogasyeti |</b> kaṇabhakṣaḥ kaṇādarṣirvaiśeṣikasūtrakāraḥ | akṣacaraṇo gautama-
<br/>rṣirnyāyasūtrakāraḥ | tairnityaḥ saṃyogo nāṅgīkriyate | saṃyogasya nityatvaṃ ca
<br/>saṃyoginorubhayornityatve satyeva saṃbhavati | ghaṭapaṭasaṃyogasya ghaṭākāśasaṃyogasya
<pb n="347"/>
<br/>vā nityatvokterayuktatvāt | nityayorapi saṃyoginorubhayoḥ paricchinnatve saṃyo-
<br/>gasyānityatvaṃ dṛśyate | yathā paramāṇudvayasaṃyogasya | anyatarasya vibhutvepi tattatpra-
<br/>deśabhedena saṃyogasya navanavotpannatayā kāryatvameva | yathātmamanasoḥ saṃyogasya |
<br/>ubhayorvibhutve tu tatsaṃyogasya nityatvaṃ vaktuṃ śakyate | paraṃ tu kiṃ tena saṃyogena
<br/>kāryaṃ niṣpadyeta | kiṃcitsyāccetsaṃyogasya sadātanatvena tatkāryamapi tathaiva syāt |
<br/>sahakāryapekṣayā kāryasya kvācitkatvopapattau tu sahakāryeva kāryaṃ karotu kṛtaṃ saṃyo-
<br/>gena | tathā coktaṃ vākyavṛttau -- saṃyogaḥ sarvopyanitya eva | ajasaṃyogānaṅgīkārā-
<br/>diti | ata eva naiyāyikā yutasiddhayoḥ saṃbandhaḥ saṃyoga ityabhyupagacchanti |
<br/><b>kecana |</b> pāṇinīyāḥ | <b>tatrasthasyāpīti |</b> saṃyogo yoga ityukta iti pūrvokta-
<br/>yājñavalkyavacanasya jīvātmaparamātmanoryaḥ saṃyogaḥ samyagyogaḥ sāmyāvasthā-
<br/>rūpaḥ sa yoga ityucyate samādhirityucyata ityarthaḥ | buddhyādyupādhisaṃbandhamūla-
<br/>kānkalpitāndharmānparityajya svābhāvikenāsaṅgarūpeṇa jīvasya yatparamātmana
<br/>ivāvasthānaṃ sā sāmyāvasthā | iyameva muktirnirañjanaḥ paramaṃ sāmyamupaiti
<br/>(mu. 3 | 1 | 3) ityādiśrutiṣu pratipādyate |
</p>
<p>samādhirūpaṃ yogaśabdārthamākṣipati -- <b>nanvevamiti |</b> ayamāśayaḥ -- yogaścitta-
<br/>vṛttinirodha iti pūrvamuktam (da. 15 pa. 147) | adhunā tu yogaśabdasya saṃyogārtha-
<pb n="348"/>
<br/>katvaṃ nirākurvatā yogaḥ samādhirityucyate | yadi cātra samādhiśabdārthaścittavṛ-
<br/>ttinirodhādanyaḥ kaścana syāttarhi pūrvāparavirodhaḥ | atha cittavṛttinirodha eva
<br/>samādhistarhi yamaniyama (pā. yo. sū. 2 | 29) iti sūtravirodhaḥ | tatra hi
<br/>yogāṅgeṣu samādhiḥ paṭhitaḥ | na tu yoga eva samādhiriti tatrocyate | samādhi-
<br/>ryogāṅgatvādyogasyopakārakaḥ | yogaścāṅgī tadupakāryaḥ | upakāryatvamupakārakatvaṃ ca
<br/>na svasyaiva svaṃ prati saṃbhavati | kiṃ tu tayorbhinna evāśrayaḥ | yathā darśapūrṇamāsa-
<br/>saṃjñako yāgoṅgitvādupakāryatvāśrayaḥ | prayājādīni tadaṅgāni tūpakārakatvāśra-
<br/>yāṇi | tathā copakāryādaṅgino yogātsakāśādupakārakoṅgabhūtaḥ samādhiratyanta-
<br/>bhinna evāvaśyaka iti kathaṃ yogaḥ samādhirityucyata iti | <b>bhinnāyatanatvena |</b>
<br/>bhinnāśrayatvena | <b>vyutpattimātreti |</b> vyutpattiḥ prakṛtipratyayādyavayavārthaḥ | yogaśa-
<br/>bdasyāvayavārthaḥ kaścana nirūpaṇīya ityetāvataiva vyāsabhāṣye samādhyarthakaṃ
<br/>yujadhātuṃ gṛhītvā yogaḥ samādhiriti vyapadiṣṭam | samādheryogāṅgatvenāṅgino
<br/>yogādbhedepyaṅgāṅginorabhedavivakṣāmātreṇa kathaṃcittadyojanīyam | na tu tatrāmini-
<br/>veṣṭavyam | samādhirhyaṣṭasu yogāṅgeṣu caramamaṅgam | tadeva tadevārthamātra0
<br/>(pā. yo. sū. 3 | 3) iti sūtreṇa lakṣyate | sūtrasyāyamarthaḥ -- tacchabdena tatpratya-
<br/>yaikatānatā dhyānam (pā. yo. sū. 3 | 2) iti pūrvasūtroktaṃ dhyānarūpaṃ
<br/>saptamaṃ yogāṅgaṃ parāmṛśyate | sūtrasthamātrapadasya vivaraṇaṃ sūtrakāraiḥ svayameva
<br/>svarūpaśūnyamiveti vadadbhiḥ saṃpāditam | tadeva dhyānameva yadā dhyeyāveśavaśāddhyā-
<br/>nadhyātṛdṛṣṭiśūnyaṃ dhyeyārthamātragrāhi bhavati tadā sadapi dhyānaṃ dhyātṛdhyānadhye-
<br/>yādivibhāgāgrahaṇātsvarūpaśūnyamiva bhavati sa samādhirucyate | ayaṃ ca yogā-
<br/>ṅgabhūtaḥ samādhiḥ sūtrakārairlakṣitaḥ | nātra vṛttinirodhaḥ | nanu yogaśabdasyāvaya-
<br/>vārthānusāreṇa yogāṅgabhūte samādhirūperthe pravṛttirastviti bhāṣyāśaya iti cetta-
<br/>trāha -- <b>na ceti |</b> yaugikaśabdasthale hyavayavārthānusāreṇa pravṛttirastu | tatrāvaya-
<pb n="349"/>
<br/>vārthasyaiva pravṛttinimittatvāt | na tu sarvatra | yogarūḍhasthale rūḍhasthale cāvayavā-
<br/>rthātiriktameva pravṛttinimittamiti tadanusāreṇaiva śabdasya pravṛttirvācyā | yathā
<br/>gośabdasya gotvaṃ pravṛttinimittamiti tadanusāreṇaiva gośabdasya pravṛttirna tu gama-
<br/>nakriyāśrayatvānusāreṇa | anyathā gamanābhāvakāle gavi gośabdaprayogo na
<br/>syāt | gamanakriyāśraye devadattādau manuṣye ca gośabdaprayogaḥ syāt | tathā ca
<br/>cittavṛttinirodharūpapravṛttinimittānusāreṇa na yogaśabdaḥ samādhirūpe yogāṅge
<br/>pravartata iti yogaḥ samādhiriti bhāṣyaṃ pūrvoktarītyā gauṇatayaiva neyam |
</p>
<p>atra vadanti -- astyayaṃ samādhiśabdonekārthaḥ | yogasya yaccaramamaṅgaṃ tadvācako-
<br/>ṅgibhūtayogavācakaśca | yamaniyama (pā. yo. sū. 2 | 27) iti sūtre yogāṅgeṣu
<br/>samādhernirdeśāt | tā eva sabījaḥ samādhiḥ (pā. yo. sū. 1 | 46) tasyāpi
<br/>nirodhe sarvanirodhānnirbījaḥ samādhiḥ (pā. yo. sū. 1 | 51) iti sūtradvayeṅgi-
<br/>bhūtasya saṃprajñātāsaṃprajñātabhedena dvividhasya yogasya samādhiśabdena vyapadeśācca |
<br/>vyāsabhāṣye ca samādhiśabdaprayogorthadvayepyasakṛddṛśyate | tathā cāṅgivācakatvena
<br/>yogaḥ samādhiriti bhāṣyaṃ suyojameveti |
</p>
<p><b>nanu vṛttīnāmiti |</b> pramāṇaviparyayavikalpanidrāsmṛtayaḥ (pā. yo. sū.
<br/>1 | 6) iti sūtre pramāṇādyāḥ pañca vṛttaya uktāḥ | tatrānadhigatārthaniścayākārā
<br/>vṛttiḥ pramāṇam | mithyājñānaṃ viparyayaḥ | arthaśūnyaḥ kevalakalpanāmayo yaḥ
<br/>pratyaya āhāryajñānarūpaḥ sa vikalpaḥ | yathā sūryoyaṃ brāhmaṇaḥ śaśaśṛṅgamityādiḥ |
<br/>nidrāsmṛtī prasiddhe | āsāṃ vṛttīnāṃ nirodho hi yogaḥ | nirodho nāma vināśaḥ |
<br/>sa ca yadadhikaraṇamāśritya vṛttayastiṣṭhanti tatraivāvaśyaṃbhāvī | vṛttayaśca jñānarūpā
<br/>ātmaniṣṭhā iti tadvināśopyātmaniṣṭha eva | sa cāyaṃ jāyamāno vināśaḥ svāśraya
<br/>ātmani kamapi vikāraṃ janayedeva | na hi kathamapyavikṛte dharmiṇi dharmavinā-
<br/>śasaṃbhavaḥ | tathā ca vṛttivināśakāla ātmano vikārāpattyā kūṭastha ātmeti
<br/>siddhānto bhajyeta | kūṭena mūlasvarūpeṇa sadā tiṣṭhati kathamapi vikāraṃ na labhata
<br/>iti kūṭasthaḥ | <b>prāgabhāveti |</b> ghaṭaprāgabhāvo ghaṭāśrayībhūtāyāṃ mṛdyeva |
<pb n="350"/>
<br/>tathā ghaṭadhvaṃsopi ghaṭāśrayībhūteṣu ghaṭāvayaveṣu śakaleṣveva | <b>upayanniti |</b>
<br/>ayaṃ nyāyaḥ siddhāntabinduṭīkāyāṃ nyāyaratnāvalyāmuktaḥ | upayan -- jāya-
<br/>mānaḥ | apayan -- vinaśyan | vikaroti -- utpattivināśabhājaṃ karoti (si. bi.
<br/>pṛ. 75) | kiṃ ca sūtasaṃhitāyāṃ śivamāhātmyakhaṇḍārambhe vidyāraṇya-
<br/>kṛtaṭīkāyāmapyayaṃ nyāya uktaḥ | <b>antaḥkaraṇeti |</b> antaḥkaraṇaṃ
<br/>cittaṃ buddhiriti paryāyāḥ | jñānaṃ hi tasya pariṇāmaḥ | buddhivṛttau viṣayā-
<br/>kārasamarpaṇameva viṣayasya jñātatvam | viṣayākāroparaktabuddhivṛttiśca cicchaktau
<br/>pratibimbate | puruṣe pratibimbanasāmarthyaṃ ca vṛttimaccittasyaiva phalabalātkalpyate |
<br/>yathā jalādau pratibimbanasāmarthyaṃ rūpavatsthūladravyasyaiva taddvat | tadānīṃ ca buddhi-
<br/>vṛtterbhedenāgrahāttādṛśabuddhivṛttyavibhāgāpannā cicchaktirarthamanubhavatīti vyavahāraḥ |
<br/>tathā ca jñānaṃ vastuto buddhereva nātmana iti jñānaviśeṣarūpāḥ pramāṇādivṛttayopi
<br/>nātmana ityātmanaḥ kūṭasthatvaṃ siddham | nanu jñānaṃ vastuta evātmadharma iti naiyā-
<br/>yikādibhiruktamiti cettatrāha -- <b>kūṭasthanityeti |</b> jñānaṃ hi viṣayākārasadṛśā-
<br/>kāreṇa pariṇāmaḥ | sa ca nāpariṇāmina ātmanaḥ saṃbhavati | <b>citiśaktiriti |</b>
<br/>cicchakterviṣayo vṛttimaccittam | cittasya tu viṣayā ghaṭādayaḥ | na tu ghaṭādayaḥ
<br/>sākṣāccicchakterviṣayāḥ | te cendriyasaṃyogaprakāśādisādhanasattve jñātā bhavanti |
<br/>sādhanābhāve tu vidyamānā apyajñātā evāvatiṣṭhante | naivaṃ cittavṛttirvidyamānā
<br/>satī kadāpyajñātā tiṣṭhati | ajñātasattāyā vṛttāvabhāvāt | anyathā vidyamā-
<br/>nāyā api cittavṛtteḥ kadācidajñāne ahaṃ sukhī na vā duḥkhī na vā icchāmi
<br/>na vetyādiḥ saṃśayo durvāraḥ syāt | tathā ca cittavṛtteḥ sadā jñātatvopapattaye
<br/>cicchakteścittavṛttisākṣitvakālepyapariṇāmitvamavaśyamabhyupeyam | cittasyeva
<br/>cicchakterapi pariṇāmābhyupagame tu pariṇāmasya kāryatvena kādācitkatvāccittavṛtteḥ
<br/>sadā jñātatvaṃ nopapadyeta | tathā ca viṣayasya jñātatvaṃ buddhivṛttau svākārasamarpa-
<br/>ṇam | buddhivṛtterjñātatvaṃ tu cicchaktau pratibimbanamātrameva | tacca buddhivṛttervidya-
<br/>mānatvevaśyaṃbhāvyeva | cicchaktirūpasya puruṣasya sadaivādhiṣṭhātṛtvenāvasthitatvāt |
<br/>tasya ca yadantaraṅgaṃ nirmalaṃ sattvaṃ tasyāpi sadaivāvasthitatvācca | evaṃ ca cittavṛtteḥ
<pb n="351"/>
<br/>sadā jñātatve cicchakterapi sadā jñātṛtvamarthādeva sidhyatīti tena liṅgena ciccha-
<br/>kterapariṇāmitvamanumīyate | anvayavyāptau dṛṣṭāntābhāvādvyatirekavyāptiṃ darśa-
<br/>yati -- na <b>yadevamiti |</b> na yadapariṇāmi na tatsadā jñātṛ yathā cittamiti
<br/>vyatirekidṛṣṭāntaḥ | <b>niḥsaṅgatvamiti |</b> etena puruṣasya jñātṛtvena viṣayasaṃba-
<br/>ndhāvaśyaṃbhāvāttasya niḥsaṅgatvaṃ na saṃbhavatītyapāstam | jñātṛtvasya cittavṛttiprati-
<br/>bimbanarūpatvāt | evaṃ cittavṛtterapi pariṇāmitvaṃ prasādhya cittasya pariṇāmitvaṃ
<br/>sādhayati -- <b>cittaṃ punariti | yaduparaktamiti |</b> yena vastunoparaktaṃ cittaṃ na
<br/>bhavati tadvastvajñātamityarthaḥ | yathāyaskāntamaṇirakriyopyayasa ākarṣako bhavati
<br/>tathā akriyā api viṣayā ayovatkriyāśīlaṃ cittaṃ svamahimnendriyadvārā ākṛṣya
<br/>tatra svākārasadṛśākāraṃ samarpayanti | etadākārasamarpaṇamevoparañjanamityuparāga
<br/>iti cocyate | uparāge sati viṣayo jñāta ityucyate | anyathā tvajñāta iti |
<br/>uparāgaśca cittasya pariṇāmitve satyeva saṃbhavatīti cittasya pariṇāmitvaṃ siddham |
</p>
<p><b>nanu cittasyeti |</b> cittaṃ hi nāṇuparimāṇaṃ saṃbhavati | aṇutve yugapadane-
<br/>kaviṣayasaṃbandhāsaṃbhavenaikāgratāyāḥ siddhatvādekāgratopadeśavaiyarthyāpatteḥ | kiṃ
<br/>cośīrādivāsitajalapānādau dīrghaśaṣkulībhakṣaṇādau caikadaivānekendriyavṛttyanu-
<br/>bhavo na syāt | kiṃ ca yogināṃ sarvāvacchedenaikadākhilasākṣātkāro bhavati sa na
<br/>syāt | na ca sa yogināṃ sākṣātkāro na laukikasaṃnikarṣajanyaḥ kiṃ tu yogajadha-
<br/>rmajanya eveti vācyam | manaso vibhutvāṅgīkāreṇa laukikasaṃnikarṣeṇaivopapattau
<br/>saṃnikarṣāntarakalpane mānābhāvāt | gauravācca | kiṃ ca laukikasaṃnikarṣakāryatāva-
<pb n="352"/>
<br/>cchedikā sākṣātkāraniṣṭhāvāntarajātiḥ kalpyā | tathā yogajadharmakāryatāvacche-
<br/>dikā cānyā sākṣātkāraniṣṭhāvāntarajātiḥ kalpyetyatigauravam | tathā ca
<br/>yogajanyasākṣātkārepi laukikasaṃnikarṣa eva kāraṇam | sarvārthagrahaṇasamarthasya
<br/>cittasya tamaākhyāvaraṇabhaṅga eva kevalaṃ yogena kriyate | tathā atidūrātsā-
<br/>mīpyāt (sāṃ. kā. 7) ityatroktānyupalabdhipratibandhakāni kāraṇāni
<br/>(da. 5 paṃ. 40) yogena nirasyante | ata evendriyāṇāmapi vibhutvaṃ vācyam |
<br/>anyathā yogināṃ deśāntarasthavastusākṣātkārānupapatteḥ | indriyāṇāṃ vṛttilā-
<br/>bhastu tattatsthāna evetyanyat | indriyāṇāmaṇutvavyapadeśastu tattatsthānakṛta
<br/>aupādhikaḥ | evamāvaśyakasyendriyavibhutvasyānupapattistu na śaṅkanīyā | indri-
<br/>yāṇāṃ sāttvikāhaṃkārajanyatvāt | ahaṃkārasya ca vyāpakatvāt | na ca manaso
<br/>vibhutve tadgatiśrutirvirudhyata iti vācyam | prāṇādyupādhinā tadupapatteḥ | nāpi
<br/>madhyamaparimāṇaṃ manaḥ | madhyamaparimāṇasya manasaḥ pralaye vināśāvaśyaṃbhāve-
<br/>nādṛṣṭādhāratānupapatteḥ | tathā ca manasa indriyāṇāṃ ca vibhutvātsarvaviṣayasaṃni-
<br/>karṣasya sadā sattvādyogināmayogināṃ ca sarvadā jñānaprasaktirityāśayaḥ | <b>vṛtti-
<br/>mat |</b> viṣayākāreṇa pariṇāmi | <b>ata eva |</b> cittasya pariṇāmaḥ śarīra eva
<br/>nānyatretyaṅgīkārādeva | <b>ityuktamiti |</b> taduparāgāpekṣitvāt (pā. yo. sū.
<br/>4 | 17) iti sūtre vyāsabhāṣya iti śeṣaḥ | upasaṃharati -- <b>tasmāditi | kāma
<br/>iti |</b> kāmo viṣayābhilāṣaḥ | saṃkalpa idaṃ nīlamityādikalpanā | vicikitsā
<br/>saṃśayaḥ | śraddhāstikyabuddhiḥ | tadviparītā buddhiraśraddhā | dhṛtirdhairyam | adhṛtista-
<br/>dviparyayaḥ | hrīrlajjā | dhīrjñānam | bhīrbhayam | etatsarvaṃ mana eva | vṛttivṛttima-
<br/>torabhedāt | atra dhīrmana evetyuktatvānna jñānarūpeṇa pariṇāma ātmana ityātmano-
<br/>'pariṇāmitvaṃ siddham | atrārthe pañcaśikhācāryoktiṃ pramāṇayati -- <b>cicchakteriti |
<br/>apariṇāminīti |</b> iyaṃ pañcaśikhācāryoktirdraṣṭā dṛśimātraḥ (pā. yo. sū.
<pb n="353"/>
<br/>2 | 20) iti sūtre bhāṣyakārairuddhṛtā | bhoktṛśaktirātmā | <b>sadā jñātā iti |</b>
<br/>cicchakterviṣayabhūtāścittavṛttayo vidyamānāvasthāyāṃ sadā jñātā eva bhavanti na
<br/>tu cittaviṣayabhūtā ghaṭādaya iva jñātājñātāḥ | yatastāsāṃ vṛttīnāṃ prabhorbhoktuḥ
<br/>puruṣasya viṣayākāragrahaṇādyaśeṣapariṇāmaśūnyatvāditi sūtrārthaḥ | etattattvamanupa-
<br/>damevoktam (da0 15 paṃ0 188) |
</p>
<p><b>dharmalakṣaṇeti |</b> dharmiṇo dharmapariṇāmo dharmasya lakṣaṇapariṇāmo lakṣaṇasya
<br/>cāvasthāpariṇāmaḥ | tatra dharmapariṇāmo nāmāvasthitadharmiṇaḥ pūrvadharmatirobhāve
<br/>dharmāntaraprādurbhāvaḥ | yathā cittasya tattadviṣayākārā anekā vṛttayo dharmāḥ |
<br/>tatraikasyā nīlālocanarūpāyā nīlākārāyāścittavṛttestirobhāve viṣayānta-
<br/>rālocanarūpāyāstasyāḥ prādurbhāvaḥ | kanakasya kaṭakadharmatirobhāve mukuṭa-
<br/>dharmaprādurbhāvaḥ | mṛttikāyāśca piṇḍadharmatirobhāve ghaṭadharmaprādurbhāvaḥ | dravya-
<br/>syāpi dharmaśabdena vyapadeśaḥ | bādhakābhāvāt | na ca pūrvadharmasya nāśa eva |
<br/>kathaṃ tirobhāva ucyate | tathā dharmāntarasyotpattireva | kathamāvirbhāva ucyata iti
<br/>vācyam | satkāryavādapakṣāṅgīkāreṇa sarvadharmāṇāṃ sadā sattvāt | tathā cātra
<br/>darśana āvirbhāvatirobhāvāvevotpattivināśau na tvasata utpattiḥ sato vā
<br/>nāśaḥ | tathā ca yathā dharmī svarūpeṇa sadā vidyamāna eva tattaddharmabhāgbhavati
<br/>tathā dharmopi pratyekaṃ sadā vidyamāna eva krameṇānāgatatvavartamānatvātītatvarūpa-
<br/>bhinnabhinnalakṣaṇabhāgbhavati | eṣa dharmasya lakṣaṇapariṇāmaḥ | lakṣaṇapariṇāmo
<br/>nāmāvasthitasyaiva dharmasyaikaṃ lakṣaṇaṃ vihāya lakṣaṇāntareṇa pariṇāmaḥ | anāgata-
<br/>tvavartamānatvātītatvarūpaṃ trayamatra tantre lakṣaṇaśabdenādhvaśabdena cocyate | dharmā
<br/>iva lakṣaṇānyapi vidyamānānyeva kevalamāvirbhavanti tirobhavanti ceti na
<br/>satkāryavādahāniḥ | lakṣaṇānāṃ ca trayāṇāmapi pratikṣaṇaṃ tāratamyaṃ bhavati | lakṣa-
<br/>ṇasya tāratamyaṃ ca tattallakṣaṇāpanneṣu dharmeṣvavalokanīyam | yathā nīlālocanasya
<br/>cittadharmasya vartamānatvalakṣaṇe vidyamāna evāsphuṭataratvāsphuṭatvasphuṭatvasphuṭatara-
<br/>tvarūpānekāvasthābhistāratamyamanubhūyate | yathā ca kanakadharmasya kaṭakādermṛddharmasya
<br/>piṇḍādervā navatvapurāṇatvādyavasthābhedonubhūyate | sa ca sattvādiguṇānāṃ cañcalasva-
<pb n="354"/>
<br/>bhāvatvātpratikṣaṇaṃ jāyata ityanumīyate | eṣa lakṣaṇasyāvasthāpariṇāmaḥ | ava-
<br/>sthāpariṇāmo nāmāvasthitasyaiva lakṣaṇasyaikāmavasthāṃ vihāyāvasthāntareṇa pari-
<br/>ṇāmaḥ | ayaṃ cāvasthāpariṇāmo vartamānatvalakṣaṇāpanne dharme sphuṭaḥ | anāgatā-
<br/>tītatvayostu taddṛṣṭāntenānumeyaḥ | idaṃ ca sarvaṃ dharmiṇo dharmalakṣaṇāvasthānāṃ ca
<br/>kālpanikaṃ bhedamāśrityoktam | paramārthatastu sarva eva pariṇāmo dharmiṇa eva |
<br/>dharmalakṣaṇāvasthānāṃ dharmimātrasvarūpatvāt | dharmādipariṇāmadvārā ca dharmipariṇā-
<br/>masyaiva prapañcanāt | tatra dharmiṇastrividhepi pariṇāme saṃsthānānyathātvameva na dravyā-
<br/>nyathātvam | tathā ca dharmadharmiṇornātyantaṃ bhedo nāpyatyantamabheda iti bodhyam |
</p>
<p>vṛttinirodhasya yogatvamasahamānaḥ śaṅkate -- <b>nanviti |</b> vṛttinirodhaśca yatkiṃ-
<br/>cidvṛttinirodha eva tvadabhimataḥ | na tu sakalavṛttinirodhaḥ | anyathā tavaiva
<br/>yogatvenābhimate saṃprajñātasamādhāvavyāpteḥ | tatra sāttvikyā ātmaviṣayiṇyā
<br/>vṛtteranirodhāt | cittaṃ hi kadācitkṣiptaṃ kadācinmūḍhaṃ kadācidvikṣiptaṃ kadācide-
<br/>kāgraṃ kadācinniruddhaṃ ceti pañcavṛttikam | tatra suṣuptau kṣiptavikṣiptavṛttyorabhāvaḥ |
<br/>jāgṛtau ca mūḍhavṛtterabhāvaḥ | ekāgraniruddhavṛttyorabhāvastu prāyo baddhajīvasya
<br/>sadaiva | tathā cedṛśavṛttinirodhasya yogatvāpattiḥ | iṣṭāpattistu na | sūtrakāraiścaturtha-
<br/>pādaśeṣe yogaphalatvenoktāyāḥ kleśānāṃ karmaṇāṃ ca nivṛtterniḥ śreyasaprāpteścātrādarśa-
<br/>nāt | pratyutāyaṃ vṛttinirodho mokṣavirodhī | suṣuptyādāvityādipadena jāgṛtiḥ |
<br/>kṣiptamūḍhādītyādipadena vikṣiptaikāgraniruddhasaṃgrahaḥ | niḥśreyasaṃ mokṣaḥ | paripanthi
<br/>śatrubhūtam | <b>kṣiptaṃ nāmeti |</b> rajoguṇodrekādasthiraṃ bahirmukhatayā viṣayeṣu
<br/>preritamityarthaḥ | īdṛśaṃ cittaṃ prāyo daityadānavānāṃ sadaiva | tamoguṇodrekātkṛtyā-
<pb n="355"/>
<br/>kṛtyavicāraśūnyaṃ krodhādyupahataṃ nidrāvṛttimadvā mūḍham | īdṛśaṃ cittaṃ prāyaḥ sadaiva
<br/>rakṣaḥpiśācādīnām | sattvaguṇodrekādduḥkhasādhanaṃ parihṛtya sukhasādhaneṣveva
<br/>śabdādiṣu pravṛttaṃ vikṣiptam | īdṛśaṃ cittaṃ prāyaḥ sadaiva devānām | tacca viṣaya-
<br/>viśeṣānusāreṇa kadācitkiṃcitkālaparyantaṃ sthiramapi bhavati | <b>cañcalamiti |</b>
<br/>cañcalamatyarthaṃ sadā calanasvabhāvam | pramāthi śarīrendriyakṣobhakam | balavadabhi-
<br/>pretādviṣayātkenāpyupāyena nivārayitumaśakyam | dṛḍhaṃ viṣayavāsanādurgapraviṣṭa-
<br/>tayā bhettumaśakyam | <b>anuśayaḥ |</b> anubandhaḥ | <b>vyādhistyāneti |</b> vyādhyā-
<br/>dayo nava cittasya vikṣepā asthiratvāpādakā ata eva te yogasyāntarāyā
<br/>virodhina iti sūtrārthaḥ | doṣatrayaṃ vātapittakapharūpam | akarmaṇyatvaṃ yogānu-
<br/>ṣṭhānākṣamatvam | abhāvanaṃ prayatnābhāvaḥ | tena samādhisādhanībhūtaśamādiprāptirna
<br/>bhavati | <b>śarīreti |</b> śarīrasya gurutvaṃ kaphādinā | vāco gurutvaṃ tāmasapadārthase-
<br/>vanena | cittasya gurutvaṃ ca tamoguṇodrekeṇa | <b>samādhibhūmeriti |</b> madhumatyādi-
<br/>ṣvanyatamāyā api bhūmerityarthaḥ | madhumatyādibhūmisvarūpamagre anupadameva
<br/>vakṣyate | <b>tasmāditi |</b> kṣiptādyavasthāsu vṛttinirodhasattvepi yogaphalībhūtāyāḥ
<br/>kleśahānerniḥśreyasaprāpteścābhāvādvṛttinirodho yogasvarūpatāṃ nārhatītyāśayaḥ |
<br/><b>yogatvasaṃbhavāditi |</b> tathā ca cittavṛttinirodha iti yogalakṣaṇaṃ yuktameva |
<pb n="356"/>
<br/>kṣiptādyavasthāsu yatkiṃcidvṛttinirodhasattvena tatra yogalakṣaṇasyātivyāptistu na
<br/>śaṅkanīyā | draṣṭurātyantikasvarūpāvasthitihetucittavṛttinirodhasya kleśakarmādipari-
<br/>panthicittavṛttinirodhasya vā yogalakṣaṇatvenābhipretatvāt | pralaye suṣuptau ca
<br/>vidyamānasya nirodhasya vyāvṛttaya ātyantiketi | kṣiptamūḍhavikṣiptāvasthāsu tu
<br/>vidyamānopi yatkiṃcidvṛttinirodho na svarūpāvasthitiheturnāpi kleśādiparipanthīti
<br/>nātivyāptiḥ | saṃprajñātasya cāsaṃprajñātadvārā svarūpāvasthitihetutvaṃ bodhyam |
</p>
<p><b>sa ca samādhiriti |</b> aṅgibhūto yogapadavācyaḥ samādhirityarthaḥ | <b>bāhya-
<br/>viṣayāṇāmiti |</b> ātmaviṣayā sāttvikī pramāṇavṛttistu tadānīmastyeva |
<br/><b>viviktatayā |</b> bhinnatayā | <b>savitarkādīti |</b> ādipadena savicārasānanda-
<br/>sāsmitasaṃgrahaḥ | bhāvyasya | bhāvanīyasya | <b>puruṣa iti |</b> atra puruṣapadena jī-
<br/>vātmano grahaṇam | īśvarastattvāni cetyevaṃ bhāvyamadhya īśvarasya pṛthaggaṇanāt |
<br/><b>pṛthivyādīni |</b> jīveśvarayorupādhibhūtāni śarīrendriyāṇi virāṭśarīraṃ catu-
<br/>rbhujādikaṃ veśvarasahitaṃ tathā svaśarīraṃ ca jīvasahitamadhikṛtya bhāvanā pravartate |
<br/>tatra śarīra indriyeṣu ca ye ca tatra guṇadoṣaviśeṣāḥ pūrvaṃ śrutāsteṣvādau sāmānyaṃ
<br/>tato viśeṣastathādau dharmī tato dharma ityevaṃ pūrvāparānusaṃdhānena bhāvanayā sākṣā-
<br/>tkāro jāyate | tathā tattacchabdollekhapūrvakaṃ tattadarthabhāvanayā ca | ye ca pūrvamaśru-
<br/>tā viśeṣāsteṣāṃ bhāvanāyā asaṃbhavepi tāṃ vinaiva yogabalena sākṣātkāro bhavati |
<br/>ayaṃ ca sthūlaviṣayakaḥ sākṣātkāro vitarka ityucyate | viśeṣeṇa tarkaṇaṃ śabdā-
<br/>rthajñānavikalparūpaṃ yatreti vyutpatteḥ | tena sahitaḥ savitarkaḥ | tataḥ sthūlasākṣā-
<pb n="357"/>
<br/>tkārānantaraṃ tatrānityatvādidoṣajñānena tāṃ sthūlākāradṛṣṭiṃ tyaktvā sthūlayorbhūte-
<br/>ndriyayoḥ kāraṇatvena tatrānugatā ye prakṛtimahadahaṃkārarūpāḥ sūkṣmā arthāsteṣāṃ
<br/>tadgataviśeṣāṇāṃ cāśrutānāmapi deśakāladharmānusāreṇa bhāvanayā yaḥ sākṣātkāro
<br/>jāyate sa vicāra ityucyate | viśeṣeṇa cāraḥ sūkṣmavastuparyantaḥ saṃcāro
<br/>yatreti vyutpatteḥ | tena sahitaḥ savicāraḥ | sthūleṣvapyartheṣu sūkṣmadṛṣṭiryathārthā
<br/>jāyata eva | kāryakāraṇayorabhedāt | tatastāmapi sūkṣmaviṣayāṃ dṛṣṭimanityatvā-
<br/>didoṣadarśanena tyaktvā caturviṃśatitattvānugataṃ sattvaguṇakāryaṃ yatsukhaṃ tasya
<br/>rajastamoleśābhibhūtasattvāśrayeṇa citiśakternyagbhāvātpravartamānayā bhāvanayā
<br/>manorājyādāviva kalpyamāno vaiṣayikasukhasākṣātkāra ānanda ityucyate | tena
<br/>sahitaḥ samādhiḥ sānandaḥ | yadyapi sukhavadduḥkhamohāvapi sarvatrānugatau tathāpi
<br/>tayoḥ svabhāvata eva heyatvāttadbhāvanāyā nāvaśyakatvam | tataḥ sukhepi kṣaṇikatvā-
<br/>nityatvādidoṣadṛṣṭyā tasmādvirajya jīvasvarūpasyeśvarasvarūpasya ca jaḍebhyo vivekena
<br/>ya ātmākāraḥ sākṣātkāraḥ so'smitā | atra rajastamoleśenāpyanabhibhūtaṃ śuddhaṃ
<br/>sattvamiti tasya nyagbhāvaḥ | citiśakteścodrekaḥ | atrāsmītyevāstītyeva cākāraḥ |
<br/>tatra pūrvaṃ jīvātmaviṣayā asmitā | tatastatopi sūkṣmā paramātmaviṣayā | tada-
<br/>nugataḥ samādhiḥ sāsmitaḥ | eṣā cittasya caramā bhūmiḥ | tataḥ paraṃ jñātavyā-
<br/>bhāvāt | asminsaṃprajñātasamādhibhedacatuṣṭaye krameṇa cittabhūmayo madhumatī madhu-
<br/>pratīkā viśokā saṃskāraśeṣā ityucyante |
<footnote>15|252 -- tasya <roman>for</roman> tasyām <roman>c.</roman></footnote>
</p>
<pb n="358"/>
<p>kleśakarmavipākāśayānāṃ caturṇāṃ svarūpaṃ nirūpayiṣyannādau kleśānnirūpayati --
<br/><b>kleśā iti | avidyeti |</b> eṣāṃ svarūpaṃ mūla eva vistareṇa vakṣyate | saṃkṣepeṇa tu
<br/>pradarśyate | atasmiṃstadbuddhiravidyā | tanmūlakā evāsmitādayaścatvāraḥ | cittapuru-
<br/>ṣayoraikyābhimāno'smitā | viṣayābhilāṣo rāgaḥ | krodho dveṣaḥ | śarīrādibhiḥ
<br/>kadāpi viyogo mā bhūdityākārako mānaso bhāvobhiniveśaḥ |
</p>
<p><b>nanvavidyeti |</b> abhāvārthakasya nañityavyayasya vidyāśabdena sahāvyayaṃ vibhakti
<br/>(pāṇi. sū. 2 | 1 | 6) iti pāṇinisūtreṇāvyayībhāvasamāse vidyāyā abhāva
<br/>ityarthaḥ pratīyate | avyayībhāvasamāse pūrvapadārthaprādhānyasyautsargikatvāt | yathā
<br/>amakṣikamityatra makṣikāṇāmabhāva ityarthaḥ | nañtatpuruṣasamāsāṅgīkāre tu yasya
<br/>kasyacidabhāvena viśiṣṭā vidyetyarthaḥ syāt | tatpuruṣasamāsa uttarapadārthaprādhānya-
<br/>syautsargikatvāt | yathā rājapuruṣa ityatra rājasaṃbandhaviśiṣṭaḥ puruṣa ityarthaḥ | arā-
<br/>japuruṣa ityatra cāropito rājapuruṣa ityarthaḥ | bahuvrīhisamāse tvavidyamānā vidyā
<br/>yasyāstādṛśī buddhirityarthaḥ syāt | bahuvrīhisamāsenyapadārthaprādhānyasyautsargi-
<br/>katvāt | na makṣikā yasminnamakṣiko deśa itivat | <b>prasajyapratiṣedheti |</b>
<br/>prāptipūrvako niṣedho hi prasajyapratiṣedhaḥ | tathā cāvidyāśabdādvidyāyāḥ prasakti-
<br/>pūrvakaṃ tadabhāvamātraṃ pratīyate na tu tatsahakṛtaṃ bhāvarūpamanyatkiṃcit | vidyāyā
<br/>abhāvaśca na kleśādīñjanayati | kiṃ tu vidyāviparītaṃ jñānameva tajjanakam | tādṛ-
<br/>śajñānarūporthaścāvyayībhāvasamāse sati nāvidyāśabdātpratīyate | <b>strīliṅgatvā-
<br/>bhāveti |</b> avyayībhāvaśca (pāṇi. sū. 2 | 4 | 18) iti sūtreṇāvyayībhāvasya
<br/>klībatvavidhānāt | <b>kasyaciditi |</b> rāgadveṣaśokamohādiṣvanyatamasya kasyaci-
<br/>dabhāvena yuktā vidyā kleśādīnvināśayenna tu janayet | nanu nābhāvapratiyogi-
<br/>tvena rāgādayo vivakṣyante kiṃ tvātmasākṣātkāraḥ | tathā cātmasākṣātkārasyā-
<br/>bhāvena yuktāyā vidyāyāḥ kleśādibījatvamupapadyata iti cenna | tādṛśavidyāyā
<pb n="359"/>
<br/>vidyātvasyaivābhāvāt | tatpuruṣe hi prādhānyamuttarapadārthasya | tathā cāpradhānena
<br/>pūrvapadārthenābhāvena tathaiva svapratiyogina ākṣepaḥ syādyathottarapadārthatvena svaṃ prati
<br/>pradhānībhūtāyā vidyāyāḥ svarūpaṃ na vihanyeta | tathā ca vidyāviruddhānāṃ rāgā-
<br/>dīnāmevābhāvo grāhya iti | <b>nañostyarthānāmiti |</b> nañaḥ pareṣāmastyarthavā-
<br/>cināṃ padāntareṇa saha bahuvrīhirbhavati pūrvapadaghaṭakānāmuttarapadabhūtānāmastyarthānāṃ
<br/>lopaśca vikalpena bhavatīti vṛttikāravacanārthaḥ | tathā cāvidyāśabde bahuvrīhau
<br/>vidyārahitā buddhiḥ samāsārthaḥ syāt | asyāśca buddhervidyāyā abhāvamātreṇa
<br/>kleśādihetutvaṃ na ghaṭate | vidyāyā abhāvepi yāvanna viparītā buddhistāvanna
<br/>kathamapi kleśādisaṃbhavaḥ | nanu vidyāyā abhāvasyaiva kleśādihetutvamastu ko doṣa
<br/>iti cettatrāha -- <b>vivekakhyātīti |</b> vidyā ca jñānaviśeṣaḥ | asaṃprajñātasamādhau
<br/>ca prakṛtipuruṣabhedasākṣātkārapūrvako buddheḥ sakalavṛttinirodha iti jñānasāmānya-
<br/>syaivābhāve jñānaviśeṣarūpāyā vidyāyā abhāva eveti tadānīṃ buddheḥ kleśādihe-
<br/>tutvaprasaṅga ityarthaḥ | nanvavidyāyāḥ kleśādihetutvābhāve kā hāniriti cettatrāha --
<br/><b>uktaṃ ceti |</b> sūtrakāreṇeti śeṣaḥ | <b>avidyānidānatvam |</b> avidyāmūlakatvam |
<br/><b>avidyā kṣetramiti |</b> avidyāsmitā (pā. yo. sū. 2 | 3) iti pūrvasūtrokta-
<br/>kleśapañcakamadhya uttareṣāmasmitārāgadveṣābhiniveśānāṃ caturṇāṃ kleśānāṃ prasuptatanu-
<br/>vicchinnodārarūpeṇa pratyekaṃ caturvidhānāmapyavidyā kṣetraṃ prasavabhūmiriti sūtrārthaḥ |
<br/><b>tatreti |</b> ye kleśāścittabhūmau sthitāḥ prabodhakābhāvātsvakāryaṃ nārabhante te
<br/>prasuptāḥ | yathā bālānāṃ prakṛtilayānāṃ ca | sādhikāre acaritārthe eva
<br/>cetasyupāsanayā prakṛtau līne sati brahmāṇḍādbahiḥ prakṛtyākhyāvaraṇe liṅgadehena
<br/>saha yedhikāravaśāccittasya punarāvṛttiparyantaṃ kaivalyapadamivānubhavanti te prakṛti-
<br/>layāḥ | <b>śithilīkaraṇamiti |</b> yathā yogināṃ cetasi vāsanāvaśeṣatayāvasthi-
<br/>tānām | <b>abhibhava iti |</b> yathā dveṣāvasthāyāṃ rāgasya rāgāvasthāyāṃ vā dveṣasya |
<pb n="360"/>
<br/>mitho viruddhayoranayoryaugapadyaṃ na saṃbhavati | <b>kāryakāritvamiti |</b> yathā
<br/>baddhānāṃ jīvānām | <b>taduktamiti |</b> avidyā kṣetram (pā. yo sū. 2 | 4) iti
<br/>sūtra iti śeṣaḥ | <b>pakṣatraye |</b> avyayībhāvatatpuruṣabahuvrīhirūpe |
</p>
<p><b>paryudāseti |</b> paryudāso bhedaḥ | tatra ca kvacitprayogopādhitayā virodhārthopi
<br/>gamyate | yathā adharmaśabdasya dharmabhinno dharmavirodhī pāparūporthaḥ | tathā avi-
<br/>dyāśabdasya vidyābhinnaṃ vidyāviruddhaṃ mithyājñānamarthaḥ | <b>nāmadhātvartheti |</b> vidhya-
<br/>rthakā ye liṅādipratyayāstadarthayoge naño niṣedhārthakatvam | nāmārthayoge dhātvartha-
<br/>yoge ca na niṣedhārthaḥ | kiṃ tu paryudāsaṃ vadati | yato'brāhmaṇaśabde brāhmaṇānya-
<br/>mātramarthaṃ nañ vadati | adharmaśabde ca dharmavirodhyarthaṃ nañ vadati | <b>uktamiti |</b>
<br/>anityāśuci (pā. yo. sū. 2 | 5) iti sūtrabhāṣyavyākhyāyāmiti śeṣaḥ |
<br/>yadyapi tatpuruṣa uttarapadārthasya prādhānyaṃ tathāpi nañtatpuruṣe nañottarapadārtha
<br/>upamṛdyate paryudasyate | tathā tatrottarapadārthaviruddhārthako nañupalabhyate | tadvada-
<br/>vidyāśabdepītyarthaḥ |
<footnote>15|286 -- vadanti <roman>for</roman> vadati <roman>c.</roman></footnote>
</p>
<pb n="361"/>
<p>etāvatā granthasaṃdarbheṇāvidyāśabde samāsārthaṃ nirūpya sāṃpratamavidyāsvarūpaṃ pra-
<br/>darśayati -- <b>etadeveti |</b> etadeva paryudāsārthakatvameva | <b>anityāśucīti |</b> ata-
<br/>smiṃstaditi pratibhāso'vidyetyavidyāsāmānyalakṣaṇamagre (da. 15 paṃ. 308) vakṣyate |
<br/>tasyā evāvāntarabhedacatuṣṭayamanena sūtreṇocyate | anitye nityatvapratītiraśucau
<br/>śucitvapratītirduḥkhe sukhatvapratītiranātmanyātmatvapratītiśceti | upalakṣaṇametat |
<br/>nitye'nityaṃtvapratītiḥ śucāvaśucitvapratītiḥ sukhe duḥkhatvapratītirātmanyanātma-
<br/>tvapratītirapyavidyaiva | pāpādau puṇyādibuddhirapyavidyaiva | śarīrasyāśucitvamupa-
<br/>pādayati -- <b>sthānāditi |</b> sthānaṃ śarīrasyotpattisthānaṃ māturudaraṃ mūtrādyupahatam |
<br/>bījaṃ śarīrasyopādānakāraṇaṃ śukraṃ śoṇitaṃ ca | upaṣṭambhaḥ poṣako'śitapītānnā-
<br/>dirasaḥ | niṣyandaḥ prasvedādiḥ | nidhanaṃ maraṇam | taddhi śrotriyaśarīramapyapavi-
<br/>trayati | snānādibhirādheyaṃ śaucaṃ yasya | ataḥ svayamaśucyeva śarīraṃ paṇḍitā
<br/>jānantītyarthaḥ | <b>pariṇāmeti |</b> srakcandanavanitādyupabhogajaṃ vaiṣayikaṃ sarvameva
<br/>sukhaṃ vivekino duḥkhameva | viṣasaṃpṛktasvādvannavat | yatastatsukhaṃ pariṇāmaduḥkhasya
<br/>tāpaduḥkhasya saṃskāraduḥkhasya ca kāraṇaṃ bhavati | sukhasādhanasaṃpattau sukhopabhoga-
<br/>kāle vā hiṃsādernāntarīyakatayā tajjanyaṃ bhāvi duḥkhaṃ pariṇāmaduḥkham | tathā
<br/>sukhopabhogakāle svāpekṣayānyasya sukhādhikyaṃ dṛṣṭvā tadasahanena jāyamānaṃ tāpa-
<br/>duḥkham | tathā sukhopabhogakāle jāyamānātsaṃskārātpunaḥ punastatsmaraṇe tena ca
<br/>tatsādhanaprāptaye pravṛttau kadācittatsādhanālābhe jāyamānaṃ saṃskāraduḥkham | kiṃ ca
<br/>sattvādiguṇatrayavṛttayaḥ sarvasya triguṇātmakatvena sarvatrāvirodhena mithaḥ saṃyuktā
<br/>eva vartante | tathā ca sukhasādhanībhūtatvenābhimatepyarthe rajoguṇakāryasya duḥkha-
<br/>syāntato'varjanīyatvameva | tathā ca vivekinaḥ parijñātakleśādivivekasya sakala-
<br/>meva bhogasādhanaṃ pratikūlavedanīyaṃ bhavatītyarthaḥ | <b>anātmanīti |</b> vastuta
<pb n="362"/>
<br/>ātmabhinne dehādau dehināṃ yātmabuddhiḥ sā avidyā | tatkṛta evāyaṃ saṃsārabandhaḥ |
<br/>tasyā avidyāyā nāśa eva mokṣa ityucyata ityarthaḥ | <b>catuṣpadeti |</b> catvāri
<br/>padāni sthānāni yasyā iti catuṣpadā | eṣā catuṣpadā avidyāsya saṃsārasya
<br/>mūlamiti sūtrakāreṇa nirdiṣṭā | tena śuktirajatādyavidyānāmagaṇanepi na nyūnatā |
</p>
<p>evamavidyārūpaṃ prathamaṃ kleśaṃ nirūpya tanmūlakaṃ dvitīyamasmitārūpaṃ kleśaṃ
<br/>nirūpayati -- <b>sattvapuruṣayoriti |</b> sattvaṃ cittam | buddhiriti yāvat | <b>dṛgdarśa-
<br/>neti |</b> dṛkca darśanaṃ ca te eva śaktī | dṛkśaktirdraṣṭā puruṣaḥ | darśanaśāktiḥ karaṇaṃ
<br/>buddhiḥ | tayorātmānātmanoryaukatmatevaikākāratārūpaikasvarūpāpattiriva sā a-
<br/>smitā kleśa ityarthaḥ | anātmani buddhāvātmabuddhirūpā yā avidyā tayeyamasmitā
<br/>saṃpāditā | tatrāvidyāvasthāyāṃ yadyapi buddhyādau sāmānyatohaṃbuddhirasti tathāpi
<br/>sā bhedābhedaviṣayā | tadānīmatyantābhedāgrahaṇāt | taduttaraṃ puruṣe buddhyādini-
<br/>ṣṭhaguṇaṃdoṣāropajanaka īśvarohamahaṃ bhogītyādirūpo yotyantamekatābhramaḥ so-
<br/>'smitā | ekatābhramaṃ vinānyonyasminnanyonyadharmādhyāsenaiva bhoga iti tu na
<br/>saṃbhavati | puruṣasyāpariṇāmitvena buddheśca pariṇāmitvenātyantabhinnadharmatvenātyanta-
<br/>vibhaktayorbhoktṛbhogyaśaktyoḥ puruṣabuddhyoravibhāgarūpaikatvapratyaye satyeva paraspa-
<br/>radharmādhyāsena bhogasaṃbhavo nānyathā |
</p>
<p>asmitākleśamūlakaṃ tṛtīyakleśaṃ rāgaṃ tanmūlakaṃ dveṣaṃ ca nirūpayati -- <b>sukhābhi-
<br/>jñasyetyādinā |</b>
</p>
<pb n="363"/>
<p>prasaṅgādanuśayiśabdasya sādhutvamupapādayati -- <b>kimatreti |</b> sukhamanuśete
<br/>tacchīlaḥ sukhānuśayī | sukhopapadādanupūrvācchīdhātorṇinipratyayaḥ | atha vā
<br/>sukhasyānuśayaḥ saṃbandhaviśeṣaḥ | sosyāstīti sukhānuśayī | sukhānuśayaśabdānma-
<br/>tvarthe ata iniṭhanau (pāṇi. sū. 5 | 2 | 115) iti sūtreṇenipratyaya iti bhāvaḥ |
<br/><b>supyajātāviti |</b> jātibhinnavācini subanta upapade tācchīlye dyotye dhātoḥ
<br/>kartrarthe ṇinipratyayo bhavatīti sūtrārthaḥ | uṣṇabhojī | uṣṇabhojanaśīla eva-
<br/>mucyate | na tu kadācidya uṣṇaṃ bhuṅkte | atra vṛttikārāḥ -- supi sthaḥ (pāṇi. sū.
<br/>3 | 2 | 4) iti sūtrātsupīti padaṃ yadyapyanuvartate tathāpi tanmadhye satsūdviṣa
<br/>(pāṇi. sū. 3 | 2 | 61) iti sūtra upasargepītyanena saṃbaddham | tannivṛttaye punaratra
<br/>supītyucyate | tathā copasarge ṇinipratyayo na bhavatīti | paraṃ tvetanmahābhāṣyavi-
<br/>ruddham | tatra hi supīti vartamāne punaḥ subgrahaṇaṃ kimartham | anupasarga ityevaṃ
<br/>tadabhūt | idaṃ tu subūmātre yathā syādityuktam | ayamāśayaḥ -- supi sthaḥ
<br/>(pāṇi. sū. 3 | 2 | 4) ityatra supītyupasargetaraparam | satsūdviṣa (pāṇi. sū.
<br/>3 | 2 | 61) iti sūtra upasargepītyukteḥ | tathā ca tadanuvṛttāvanu yāyītyādau
<br/>ṇinipratyayo na syāt | atotra supītyuktamiti | prasiddhaścopasargepi ṇinipratyayaḥ-
<br/>anuyāyivargaḥ (raghu. 2 | 4) parito visāriṇā (raghu. 3 | 15) visāri
<br/>sarvataḥ (māgha. 1 | 2) prabhavonujīvibhiḥ (kirāta 1 | 4) iti | tadanusāre-
<br/>pyāha -- <b>yathākathaṃciditi |</b> aco ñṇitīti | ñakāretsaṃjñake ṇakāretsaṃjñake
<br/>vā pratyaye pare ajantāṅgasya vṛddhiḥ syāditi tatsūtrārthaḥ | <b>ekākṣarāditi |</b> ata
<footnote>15|313 -- nindā <roman>for</roman> nivṛttiḥ <roman>A.</roman></footnote>
<pb n="364"/>
<br/>iniṭhanau (pāṇi. sū. 5 | 2 | 115) iti sūtreṇa hrasvākārāntācchabdānmatvartha
<br/>iniṭhanau pratyayau vidhīyete | tasya niṣedhakametadvacanam | ekākṣarācchabdādiniṭhanau
<br/>na bhavataḥ | svavān | kṛtpratyayāntānna bhavataḥ | kārakavān | jātivācakācca na
<br/>bhavataḥ | vyāghravān | tathā saptamyarthe na bhavataḥ | daṇḍā asyāṃ santi daṇḍavatī
<br/>śālā | anuśayaśabdastu kṛtpratyayāntaḥ | anupūrvācchīdhātorerac (pāṇi. sū.
<br/>3 | 3 | 56) iti sūtreṇa bhāve acpratyayavidhānāt | tathā ca kṛdantatvādini-
<br/>pratyayasya niṣedhenuśayavāniti bhavitavyaṃ na tvanuśayīti | <b>prāyiketi |</b> ekā-
<br/>kṣarāditi vacanaṃ prāyikaṃ na tu sārvatrikam | <b>itikaraṇa iti |</b> itikaraṇa
<br/>itiśabdaḥ | sa ca tadasyāstyasminniti matup (pāṇi. sū. 5 | 2 | 94) iti sūtre
<br/>pāṇininā nirdiṣṭaḥ | sa cetiśabdo laukikīṃ vivakṣāmanusārayati laukikaprayo-
<br/>gānusāreṇa pratyayavidhānamiti | sa cottaratra matva rthīyaprakaraṇe sarvatra saṃbadhyate |
<br/>tathā cāta iniṭhanau (pāṇi. sū. 5 | 2 | 115) ityatrāpi tatsaṃbandha itīniṭhanau
<br/>pratyayāvapi laukikaprayogānusāreṇaiva kartavyāviti svavānityādau na bhavataḥ |
<br/>tanmūlakamekākṣarāditi vacanaṃ nāpūrvam | loke tu kvacitkṛdantādapīniṭhanau
<br/>dṛśyete | yathā kāryī kāryikaḥ | tathā jātivācakācchabdādapi dṛśyete yathā taṇḍulī
<br/>taṇḍulika iti | tadvadanuśayaśabdasya kṛdantatvepīnipratyayopapattiriti bhāvaḥ |
</p>
<p>athābhiniveśākhyaṃ pañcamaṃ kleśaṃ nirūpayati -- <b>pūrvajanmeti | mā na bhūvamiti |</b>
<br/>ahaṃ kadāpi mā na bhūvamiti na kiṃ tu sarvadā bhūyāsameveti prārthanā prāṇimātra-
<footnote>15|332 -- bhavarūpaḥ <roman>for</roman> bhayarūpaḥ <roman>D.</roman></footnote>
<pb n="365"/>
<br/>syānubhavasiddhā | <b>svaraseti |</b> svasya rasena saṃskāramātreṇa vahatīti svarasavāhī
<br/>svābhāvikaḥ | na tvāgantukaḥ | tādṛśaśca bhayaviśeṣarūpaḥ kleśaḥ -- ahaṃ kadāpi
<br/>mā bhūvamiti na kiṃ tu sadā bhūyāsameva -- ityākārako'viduṣa iva viduṣopi
<br/>rūḍhaḥ prasiddhaḥ | sobhiniveśa iti sūtrārthaḥ | <b>upahāraḥ |</b> prāptiḥ |
</p>
<p>kleśakarmavipākāśayaparipanthicittavṛttinirodho yoga iti prāguktam (da.
<br/>15 paṃ. 258) | taddhaṭakapadārtheṣu nirūpaṇīyeṣu kleśā avāntaravibhāgapūrvakaṃ
<br/>nirūpitāḥ | idānīṃ karmādīnnirūpayati -- <b>karmāṇīti | vipākā iti |</b>
<br/>vipacyate sādhyate karmabhiriti vipākaḥ karmaphalam | tacca jātyāyurbhogarūpeṇa
<br/>trividham | jātirjanma | āyurjīvanakālaḥ | bhogaḥ sukhaduḥkhamohātmakaśabdā-
<br/>divṛttiḥ | atra bhogo mukhyaṃ karmaphalam | tannāntarīyake ca janmāyuṣī | <b>tatpa-
<br/>ripanthīti |</b> tacchabdena kleśakarmavipākāśayarūpaṃ pūrvoktaṃ catuṣṭayaṃ parāmṛśyate |
<br/><b>tucchatveneti |</b> tucchatvaṃ niḥsvarūpatvam | vṛttinirodhasya vṛttyabhāvamātratve tasya
<br/>svarūparahitatvena tasmāddhyeyasākṣātkāro na saṃbhavati | abhāvādbhāvotpattyayo-
<br/>gāt | na hi svarūparahitācchaśaśṛṅgādeḥ sakāśātkasyāpi kāryasyotpattirjāyate |
<br/>kiṃ <b>tu tadāśraya iti |</b> saṃprajñātasamādheravāntarabhedāḥ savitarkādayaścatvāraḥ
<br/>prāguktāḥ (da. 15 paṃ. 242) | tatra savitarke samādhau jāyamānā cittasyāvasthā
<br/>madhumatītyucyate | savicāre madhupratīkā | sānande viśokā | sāsmite saṃskāra-
<br/>śeṣā | avasthānāṃ ca bhāvarūpatvāttasmāddhyeyasākṣātkāra upapadyate | nanveṣāṃ
<br/>caturvidhānāmavasthāviśeṣāṇāṃ nirodhaśabdavācyatvaṃ kathamupapadyata ityata āha --
<br/><b>nirudhyanta iti |</b> nītyupasargapūrvādrudhadhātoradhikaraṇe ghañpratyayaḥ |
</p>
<pb n="366"/>
<p>atha cittavṛttinirodhopāyamāha -- <b>abhyāseti |</b> taduktaṃ patañjalinā -- abhyā-
<br/>savairāgyābhyāṃ tannirodhaḥ (pā. yo. sū. 1 | 12) iti | abhyāsavairāgyābhyāṃ
<br/>militābhyāṃ cittavṛttinirodho bhavatītyarthaḥ | cittanadyāḥ pravāhaḥ svabhāvato
<br/>viṣayamārgagāmī | sa viṣayadoṣadarśanajena vairāgyeṇa pratibadhyate | pratibaddhaśca sa
<br/>vivekadarśanābhyāsena vivekamārgagāmī bhavati | tena ca dhyeyākāravṛttipravāhasya
<br/>balavattvaṃ dārḍhyaṃ cetyabhyāsavairāgyobhayādhīnaścittavṛttinirodha iti tātparyam |
<br/>abhyāsaṃ nirūpayansūtramāha -- <b>tatreti |</b> tatrābhyāsavairāgyamadhye | <b>vṛttirahita-
<br/>syeti |</b> rājasatāmasavṛttirahitasyetyarthaḥ | <b>taṃ nimittīkṛtyeti |</b> taṃ pariṇāmavi-
<br/>śeṣaṃ nimittīkṛtyetyarthaḥ | tādṛśasthitiprāptaya iti yāvat | nanu sūtre sthitāviti
<br/>saptamyantaṃ padaṃ dṛśyate | tasyāyamarthaḥ kathamityata āha -- <b>carmaṇīti |</b> carmani-
<br/>mittamityarthaḥ | carmaprāptaya iti yāvat | <b>dṛṣṭeti |</b> dṛṣṭo viṣaya ihaloka upala-
<br/>bhyamānaḥ stryannapānādiḥ | anuśrūyate gurumukhādityanuśravo vedaḥ | tata āgata-
<br/>stadekasamadhigamyaḥ svargādirviṣaya ānuśravikaḥ | dvividhepi viṣaye pariṇāmavi-
<br/>rasatvadoṣadarśanena nivṛttābhilāṣasya yā vaśīkārasaṃjñā tadvairāgyam | mamaite viṣayā
<br/>vaśyā nāhameteṣāṃ viṣayāṇāṃ vaśya iti vicāro vaśīkārasaṃjñeti vyapadiśyate |
</p>
<p>evaṃ cittavṛttinirodhopāyabhūte abhyāsavairāgye pradarśya tādṛśābhyāsavairāgya-
<br/>sādhanāya kriyāyogamāha -- <b>samādhīti |</b> samādhiścittavṛttinirodhaḥ | tacchatru-
<br/>bhūtā ye avidyādayaḥ kleśāsteṣāṃ tanūkaraṇaṃ svakāryakaraṇapratibandhastadarthamityarthaḥ |
<footnote>15|350 -- na vaśyāḥ <roman>for</roman> vaśyāḥ <roman>D.</roman></footnote>
<pb n="367"/>
<br/><b>ārurukṣoriti |</b> yogaṃ cittavṛttinirodhamārurukṣorāroḍhumicchorna tvārūḍhasya
<br/>muneḥ | bhāvyavasthābhiprāyeṇa munipadoktiḥ | tādṛśasya yogārohaṇasādhanaṃ karmo-
<br/>cyate | niṣkāmakarmaṇā hi cittaśuddhistato vairāgyaṃ tato vṛttinirodha iti |
<br/>yogārūḍhasya tu tasya śamaḥ sarvakarmasaṃnyāsa eva jñānaparipākasādhanamucyata
<br/>ityarthaḥ | yogārūḍhaśca gītāyāṃ lakṣitaḥ --
</p>
<p><lg><l>yadā hi nendriyārtheṣu na karmasvanuṣajjate |</l>
<l>sarvasaṃkalpasaṃnyāsī yogārūḍhastadocyate ||</l></lg> (bha. gī. 6 | 4) iti |
</p>
<p><b>tapa iti |</b> tapaḥ svādhyāya īśvaraprāṇidhānaṃ cetyetāni kriyāyoga ityucyate |
<br/>kriyārūpo yogaḥ kriyāyogaḥ | yogasādhanatvātta paḥprabhṛtikriyāyā yogatvamaupa-
<br/>cārikam | <b>vidhineti |</b>
</p>
<p><lg><l>tryahaṃ prātastryahaṃ sāyaṃ tryahamadyādayācitam |</l>
<l>paraṃ tryahaṃ ca nāśnīyātprājāpatyaṃ careddvijaḥ ||</l></lg> (manu. 11 | 211)
<br/>ityevaṃ dvādaśadinasādhyaṃ prājāpatyakṛcchram | anyepi kṛcchrabhedāstatroktāstata
<br/>eva jñeyāḥ | cāndrāyaṇamucyate -- śuklapratipadi mayūrāṇḍasamāna eka eva grāso
<br/>bhakṣaṇīyaḥ | dvitīyāyāṃ dvau | evamekaikavṛddhyā pūrṇimāyāṃ pañcadaśa grāsāḥ | tataḥ
<br/>kṛṣṇapratipadi caturdaśa | dvitīyāyāṃ trayodaśa | evamekaikahrāsena kṛṣṇacaturdaśyā-
<br/>mekaḥ | amāyāṃ tūpavāsaḥ | etadyavamadhyacāndrāyaṇamucyate | atrāntyadina upa-
<br/>vāsaḥ | yadā ca kṛṣṇapratipadamārabhya pūrṇimāntaṃ kriyate tadā madhya upavāsaḥ |
<br/>etatpipīlikāmadhyacāndrāyaṇamucyate | kṛcchracāndrāyaṇādīnāṃ yathāvidhyanuṣṭhānena
<br/>yaccharīraśoṣaṇaṃ tattapasāṃ madhya uttamaṃ tapaḥ prāhurityarthaḥ | tapaśca yathā cittapra-
<br/>sādo na vihanyate tathaiva kāryam | svādhyāyaṃ nirūpayati -- <b>praṇaveti |</b> praṇava
<br/>oṃkāraḥ | prabhṛtiśabdena puruṣasūktarudrādisaṃgrahaḥ | mantraśabdavyutpattistu --
</p>
<pb n="368"/>
<p><lg><l>mananāntrāyate yasmāttasmānmantraḥ prakīrtitaḥ |</l></lg>
<br/>iti bodhyā | mantrāṇāmacintyaśaktiteti kalpasūtram |
</p>
<p>svādhyāyaprasaṅgena mantrasvarūpaṃ vibhāgapūrvakaṃ pradarśayati -- <b>te ceti | teṣā-
<br/>miti |</b> teṣāṃ mantrāṇāṃ madhye yatra vākyerthavaśena cchandoviśeṣavaśena ca pādavya-
<br/>vasthā sā ṛgityarthaḥ | <b>gītiṣviti |</b> gānaprakārāṇāṃ bahutvādbahuvacanam |
<br/>tatraiva mantre gāne sati sāmetyākhyā bhavati | gāyanoktaprakāreṇa paṭhitā mantrāḥ
<br/>sāmetyucyata ityarthaḥ | <b>śeṣa iti |</b> yatra mantre na pādavyavasthā nāpi gītistatra
<br/>yajuḥśabda ityarthaḥ | <b>tantreṣviti |</b> kāmikaprabhṛtīnāmāgamānāṃ tantreti saṃjñā |
<br/>tantraṃ śāstram | āgamaśabdākṣarārtho yathā --
</p>
<p><lg><l>āgataṃ pañcavaktrāttu gataṃ ca girijānane |</l>
<l>mataṃ ca vāsudevasya tasmādāgamamucyate ||</l></lg> iti |
<br/>āgamalakṣaṇaṃ tu --
</p>
<p><lg><l>sṛṣṭiśca pralayaścaiva devatānāṃ tathārcanam |</l>
<l>sādhanaṃ caiva sarveṣāṃ puraścaraṇameva ca ||</l></lg>
</p>
<p><lg><l>ṣaṭkarmasādhanaṃ caiva dhyānayogaścaturvidhaḥ |</l>
<l>saptabhirlakṣaṇairyuktamāgamaṃ tadvidurbudhāḥ ||</l></lg>
<br/>iti bodhyam | ṣaṭkarmāṇi tu --
</p>
<p><lg><l>śāntivaśyastambhanāni vidveṣoccāṭane tataḥ |</l>
<l>māraṇāntāni śaṃsanti ṣaṭkarmāṇi manīṣiṇaḥ ||</l></lg>
<br/>iti śāradoktāni bodhyāni | evaṃvidhāgameṣu ye mantrā uktāste tāntrikāḥ |
<br/><b>vahnijāyāntāḥ |</b> svāhāśabdāntāḥ | svāhā ca hutabhukpriyā (amarakośa
<br/>2 | 7 | 21) ityamaraḥ | brahmavaivarte coktam --
</p>
<pb n="369"/>
<p><lg><l>prakṛteḥ kalayā caiva sarvaśaktisvarūpiṇī |</l>
<l>babhūva dāhikā śaktiragneḥ svāhā svakāminī ||</l></lg>
</p>
<p><lg><l>grīṣmamadhyāhnamārtaṇḍaprabhācchādanakāriṇī |</l>
<l>tvamagnerdāhikā śaktirbhava patnī ca sundarī ||</l></lg> (bra. vai. pra. a. 37) iti |
<br/><b>nirasteti |</b> mantradoṣā ruddhakīlitādyā anupadameva vakṣyante (da. 15 paṃ. 399) |
<br/>te sarve svabhāvata eva nirastā yeṣāṃ tādṛśatvenetyarthaḥ | <b>nirdoṣatāmiti |</b>
</p>
<p><lg><l>karmaṇyatijaḍā mantrā mantriṇā yojitā api |</l>
<l>tasmāttaddoṣanāśāya kartavyāḥ saṃskriyā daśa ||</l></lg>
<br/>ityuktatvāt | <b>mātṛkāyantrāditi |</b> mātṛkāyantraṃ ca caturasraṃ caturdvāraṃ śakti-
<br/>mantrasyoddhāre kāśamīreṇa viṣṇumantrasyoddhāre candanena śivamantrasyoddhāre bhasmanā
<br/>ca svarṇādipātre vilekhanīyam | tatra
</p>
<p><lg><l>kādimāntāḥ pañca vargā dikṣu pūrvādito nyaset |</l>
<l>yādivāntāḥ śādihāntā lakṣamīśe pravinyaset ||</l></lg>
<br/>nyasedvilikhet | lakṣaṃ la kṣa-iti varṇadvayam | īśa īśānyām | tasmādyantrā-
<br/>nmantrākṣarāṇāṃ bhāvanamuddhāraḥ | <b>praṇaveti |</b> mantrasyādau praṇavaḥ | tataḥ prathama-
<br/>makṣaram | tataḥ punaḥ praṇavaḥ | tato dvitīyamakṣaram | tataḥ punaḥ praṇava ityevaṃ
<br/>caramākṣarānte praṇavaṃ prakalpya tādṛśamantrasya japaḥ kāryaḥ | sa ca mantrā-
<footnote>15|380 vargāt <roman>for</roman> yantrāt <roman>C.</roman></footnote>
<pb n="370"/>
<br/>kṣarāṇāṃ yā saṃkhyā tatsaṃkhyākaḥ | arṇaśabdo varṇavācī | <b>vāyubījaṃ</b> yamiti |
<br/><b>malatrayamiti |</b> māyikaṃ kārmaṇamānavyaṃ ceti malatrayam |
</p>
<p><lg><l>māyikaṃ nāma yoṣotthaṃ pauruṣaṃ kārmaṇaṃ malam |</l>
<l>ānavyamanavīnatvaṃ niṣiddhaṃ tanmalatrayam ||</l></lg>
<br/>na navamanavam | tasya bhāva ānavyaṃ vṛddhatvamityarthaḥ | jyotirbhantraṃ nirūpayati-
<br/><b>tāreti |</b> tāraṃ praṇavaḥ | vyoma hakāraḥ | agnī rephaḥ | manuraukāraḥ | anusvāra-
<br/>ścāntenuktopi grāhyaḥ |
</p>
<p><lg><l>tāravyomāgnimanuyugdaṇḍī jyotirmanurmataḥ |</l></lg>
<br/>ityanyatroktatvāt | daṇḍyanusvāraḥ | pratyarṇaṃ prativarṇam | manormantrasya | <b>vāri-
<br/>bījaṃ</b> vamiti | <b>tāreti |</b> tāraṃ praṇavaḥ | māyāśabdena māyābījaṃ hrīmityu-
<br/>cyate | ramāśabdena śrīmiti | manormantrasyaitantritayena yo yogastaddīpanamityarthaḥ |
<br/>ruddheti |
</p>
<p><lg><l>ādimadhyāvasāneṣu bhūbījadvaṃdvalāñchitaḥ |</l>
<l>ruddhamantraḥ sa vijñeyo bhuktimuktivivarjitaḥ ||</l></lg>
<br/>bhūbījaṃ lamiti |
</p>
<pb n="371"/>
<p><lg><l>māyā namāmi ca padaṃ nāsti yasminsa kīlitaḥ |</l>
<l>manoryasyādimadhyānteṣvānilaṃ bījamucyate ||</l></lg>
</p>
<p><lg><l>saṃyuktaṃ vā viyuktaṃ vā svarākrāntaṃ tridhā punaḥ |</l>
<l>caturdhā pañcadhā vātha sa mantraśchinnasaṃjñakaḥ ||</l></lg>
</p>
<p><lg><l>trivarṇo haṃsahīno yaḥ suṣuptaḥ samudāhṛtaḥ |</l></lg>
<br/>śaptaḥ kenāpi hṛtavīryaḥ |
</p>
<p>evaṃ svādhyāyaṃ nirūpya kramaprāptamīśvarapraṇidhānaṃ nirūpayati -- <b>īśvareti |</b>
<br/>abhihitā vihitāḥ | tattulyanyāyenātra kriyamāṇā aniṣiddhā anabhihitāḥ |
<br/>atha vā abhihitā vaidikyaḥ | anabhihitā laukikyaḥ | yatra samarpaṇaviṣaye |
<br/><b>kāmata iti |</b> spaṣṭam | kaurmepyuktam --
</p>
<p><lg><l>nāhaṃ kartā sarvametadbrahmaiva kurute tathā |</l>
<l>etadbrahmārpaṇaṃ proktamṛṣibhistattvadarśibhiḥ ||</l></lg> iti |
</p>
<p><b>karmaṇyeveti |</b> karmaṇyeva terjunasyādhikāro na karmaphale | karmaphaledhikāro
<br/>nāma mayedaṃ phalaṃ bhoktavyamityabhilāṣaḥ | phalakāmanayā karma kurvan phalaheturu-
<br/>cyate | tādṛśastvaṃ mā bhūḥ | karmākaraṇe ca te prītirmā bhūdityarthaḥ | <b>śvalīḍham |</b>
<pb n="372"/>
<br/>śunāsvāditam | <b>śuddhasāropeti |</b> yathāyurghṛtamityatrāyuḥpadenāyuḥsādhanaṃ
<br/>lakṣyate tathā tapaḥsvādhyāya (pāta. yo. sū. 2 | 1) iti sūtre yogapadena
<br/>yogasādhanaṃ lakṣyate |
</p>
<p>atra śuddhasāropalakṣaṇāmupapādayallaṃṃkṣaṇāyāḥ svarūpaṃ vibhāgaṃ ca pradarśayati --
<br/><b>śuddhetyādinā |</b> atra ca lakṣaṇā śuddhā | na tu gauṇī | sādṛśyasaṃbandhamūlikā
<br/>lakṣaṇā ca gauṇītyucyate | yathā siṃho māṇavaka iti | atra krauryādiguṇaiḥ siṃha-
<br/>sadṛśe māṇavake siṃhaśabdaḥ prayujyate | sādṛśyetarasaṃbandhamūlikā lakṣaṇā śuddhā |
<br/>yogaśabdasya yogasādhanerthe lakṣaṇāyāḥ kāryakāraṇabhāvasaṃbandhamūlakatveneyaṃ śuddhā |
<br/>sāropā ceyaṃ lakṣaṇā | āropo hi viṣayaviṣayiṇorbhedenopanyāsaḥ | atrāropya-
<br/>māṇo yogo viṣayī | viṣayaścāropasya kriyā | tayordvayoḥ kriyāyogayoratropa-
<br/>nyāsāt | yathā siṃho māṇavaka ityatra siṃhamāṇavakayorupanyāse sāropā | yadā
<br/>tu māṇavakapadamanuccāryāyaṃ siṃha ityeva viṣayimātraṃ nirdiśyate tadā na sāropā |
<br/>kiṃ tu sādhyavasānā | adhyavasānaṃ nāma viṣayivācakapadena viṣayanigaraṇam |
<br/><b>mukhyārthabādheti |</b> yathā gaṅgāyāṃ ghoṣa ityatra gaṅgāpadasya mukhyortho jalaviśeṣaḥ |
<br/>sa ca bādhitaḥ | tasya ghoṣādhāratvāsaṃbhavāt | tadyogastena mukhyārthena jalena
<br/>yogaḥ saṃbandhastīre | ato bādhitena gaṅgāśabdasya mukhyārthena jalena yatsvasaṃyu-
<br/>ktasyārthāntarasya tīrasya bodhanaṃ sā lakṣaṇā | lakṣaṇā ca na mukhyā vṛttiḥ | tathā-
<br/>pīyaṃ prayojanavaśādāśrīyate | yathā gaṅgāyāṃ ghoṣa ityatraiva yadi lakṣaṇāṃ vihāya
<br/>mukhyārthastīraśabda eva prayujyate gaṅgātīre ghoṣa iti tadā gaṅgāsamīpasthe ghoṣe
<br/>gaṅgāsāmīpyena śaityaṃ pāvanatvaṃ ca sāmānyataḥ pratīyate na tu tadatiśayaḥ | gaṅgā-
<br/>yāmityuktau tu tīrasya gaṅgātvena bodhāddhoṣe gaṅgāstha iva śaityātiśayaḥ pāvanatvāti-
<br/>śayaśca pratīyate | tathā ceyaṃ lakṣaṇā prayojanamūletyucyate | kvacittu prayojanamanuddiśya
<br/>loke tādṛśaprayogaprasiddhiṃ dṛṣṭvaiva kevalaṃ lakṣaṇāśrīyate tatra lakṣaṇā rūḍhimūletyu-
<br/>cyate | rūḍhiḥ prasiddhiḥ | yathā karmaṇi kuśala iti | atra hi kuśāndarbhāllāṃṃtyā-
<br/>datta iti kuśala iti vyutpattyā darbhagrahaṇakartā kuśalaśabdasya mukhyorthaḥ | sa ca
<br/>sarvatra karmaṇi bādhita iti lakṣaṇayā tasya nipuṇārthabodhakatvam | kuśagrahaṇakartu-
<pb n="373"/>
<br/>rnipuṇasya ca sādhvasādhuvivecakatvena sādṛśyasaṃbandhasattvāt | atra ca karmaṇi
<br/>nipuṇa ityapekṣayā karmaṇi kuśala ityasmānna kaścidadhikorthaḥ pratīyata itīyaṃ
<br/>rūḍhimūlā | iyaṃ cābhidhātulyaiva | <b>mukhyārtheti |</b> bādhaścānvayāsaṃbhavaḥ | kriyā
<br/>vyāpāraḥ | mukhyārthasya bādhe tena mukhyārthena svasaṃyuktasyārthasya rūḍhitaḥ prayojanādvā
<br/>yatpratipādanaṃ sā lakṣaṇā | tathā cāyamanyārthapratipādanarūpo lakṣaṇāsaṃjñako
<br/>vyāpāro mukhyārthasya jalādereva na tu gaṅgāśabdasya | śabde tvarthadvārāyaṃ vyāpāra
<br/>āropitaḥ | tathā ca loke prayujyate gaṅgāśabdo lakṣaṇayā tīraṃ bodhayatīti | <b>yaccha-
<br/>bdeneti |</b> pācakādipadeṣviva pacati pacyata iti kriyāpadeṣvapi pratyayārthasyaiva
<br/>prādhānyam | dhātvarthastu tadviśeṣaṇamiti naiyāyikamatam | tathā ca lakṣyata iti
<br/>kriyāpade lakṣadhātoḥ pratipādanarūporthaḥ pratyayārthasya viśeṣaṇībhūtopi yadityanena
<br/>parāmṛśyate na tu tadviśiṣṭaḥ pratyayārthaḥ | yataḥ pratipādanameva lakṣaṇā na tu prati-
<br/>pāditorthaḥ | vaiyākaraṇamate tu kriyāpade prakṛtyarthasyaiva prādhānyamiti na pratipāda-
<br/>nasya guṇībhūtatvamityanyat | nanu yattacchabdārthayoḥ samānārthakatvaniyamāttacchabde-
<br/>nāpi pratipādanasyaiva parāmarśāttallakṣaṇeti vaktavyaṃ na tu seti strīliṅganirdeśa iti
<br/>cettatrāha -- <b>sā lakṣaṇetīti | taduktaṃ kaiyaṭairiti |</b> pātañjale mahābhāṣye paspa-
<br/>śāhnike śabdasvarūpavivecane prastute kiṃ yattatsāsnālāṅgūlakakudakhuraviṣāṇyartharūpaṃ
<br/>sa śabda ityuktam | tatra vidheyabhūtaśabdānusāreṇa sa iti puṃstvena nirdeśaḥ kṛtaḥ |
<br/>tadupapattiṃ pradarśayadbhiḥ kaiyaṭopādhyāyairetaduktam | nirdiśyamānamuddeśyam | pratini-
<br/>rdiśyamānaṃ vidheyam | yadyapyuddeśyaparāmarśī tacchabdastathāpi tasyoddeśyavidheyayoraikya-
<br/>pradarśakatvenoddeśyaliṅgenaiva nirdeśaḥ kārya ityatra pramāṇābhāvādvidheyaliṅgena nirdeśepi
<br/>na kiṃcidbādhakamiti kaiyaṭāśayaḥ | tathā ca prayujyate -- yosau putraḥ sa ratnamiti
<br/>yosau putrastadratnamiti ca | <b>abhidhānavat |</b> śaktivat | <b>tadāheti |</b> tantravā-
<pb n="374"/>
<br/>rtikakāraḥ kumārilabhaṭṭa iti śeṣaḥ | tena hyaruṇādhikaraṇa etaduktam | <b>sāmarthyā-
<br/>t |</b> prasiddheḥ | <b>yadyapīti |</b> anupadamevopapāditam | <b>svasiddhaya iti |</b> svasya
<br/>mukhyārthasyānvayapraveśasiddhaye parasyānyārthasyākṣepo grahaṇam | etadevopādānamu-
<br/>cyate | svārthāparityāgena parārthagrahaṇamupādānamiti yāvat | yathā kuntāḥ pravi-
<br/>śantītyatra kuntānāṃ śastraviśeṣāṇāmacetanānāṃ praveśanakriyākartṛtvāsaṃbhavenānva-
<br/>yāyogāttatsiddhyarthaṃ svaviśiṣṭāḥ puruṣāstairlakṣyante | kuntaviśiṣṭānāmeva praveśasya
<br/>vivakṣitatvāt | ata iyamupādānalakṣaṇā | evaṃ parārthaṃ parasyānvayapraveśasiddhya-
<br/>rthaṃ svasya mukhyārthasya samarpaṇaṃ parityāgaḥ | etadeva lakṣaṇamityucyate | svārthapari-
<br/>tyāgena parārthalakṣaṇaṃ lakṣaṇamiti yāvat | yathā mañcāḥ krośantītyatra mañcaiḥ svapa-
<br/>rityāgapūrvakaṃ svaniṣṭhāḥ puruṣā eva kevalamākṣipyante | mañcaviśiṣṭānāṃ krośanaka-
<br/>rtṛtvāsaṃbhavāt | ata iyaṃ lakṣaṇalakṣaṇā | etādṛśaprakāradvayavatī śuddhaiva na tu
<br/>gauṇī | gauṇyāḥ sādṛśyasaṃbandhamūlakatvaniyamena tatropādānalakṣaṇāyā asaṃbha-
<br/>vāt | <b>sāropeti |</b> anyā tu gauṇī tu prakārāntareṇa bhidyate | yatra viṣayī
<br/>viṣayaścetyubhāvuktau śabdapratipādyau bhavatastatra sāropā | viṣayaviyaṣiṇorabhede-
<br/>nopanyāsa āropaḥ | yathā gaurbāhīka ityatra | atra hi gavā buddhimāndyādisādṛ-
<br/>śyājjaḍa ityartho lakṣyate | ato gauṇī | āropyamāṇo viṣayī gaurgośabdena ni-
<br/>rdiṣṭaḥ | āropasya viṣayo bāhīkaśca bāhīkaśabdena nirdiṣṭaḥ | ataḥ sāropā |
<pb n="375"/>
<br/>evamiyaṃ gauṇasāropetyucyate | tathā viṣayiṇāropyamāṇenānyasminviṣayentaḥkṛte
<br/>nigīrṇe sati sādhyavasānikā bhavati | viṣayiṇā viṣayasya tirobhāvo hyadhyava-
<br/>sānam | yathā gaurayamiti | atra hi bāhīkortho gavā svasminnigīryate na tu tasya
<br/>śabdāntareṇopasthitiḥ | bāhīkapadānuccāraṇāt | ata iyaṃ gauṇasādhyavasānā |
<br/><b>bhedāviti |</b> imau sāropasādhyavasānarūpau bhedau yadā sādṛśyasaṃbandhādbhavatastadā
<br/>gauṇau vijñeyau | tau codāhṛtau | yadā tu saṃbandhāntarādbhavatastadā śuddhau vijñeyau |
<br/>yathā āyurghṛtamiti | atra hi nāyurghṛtayoḥ sādṛśyasaṃbandhaḥ | kiṃ tu kāryakāraṇa-
<br/>bhāvaḥ | ata iyaṃ śuddhā | ghṛtāyuṣorviṣayaviṣayiṇoḥ padadvayena pṛthagupanyāsātsāropā
<br/>ca | āyurevedamityatra tu ghṛtasya padāntareṇānupasthānātsādhyavasānā | evaṃ lakṣaṇā
<br/>ṣaḍvidhetyarthaḥ |
</p>
<p><b>yamādibhedeti |</b> ādipadena niyamāsanaprāṇāyāmapratyāhāradhāraṇādhyānasa-
<br/>mādhisaṃgrahaḥ | <b>ahiṃseti |</b> ahiṃsādīnāṃ yamānāṃ śaucādīnāṃ niyamānāṃ ca
<br/>svarūpaṃ prāguktam (pṛ. 332 paṃ. 12) | <b>yogyatāmiti |</b> svaṃ svakīyaṃ mana
<br/>ātmavicārayogyatāṃ prāpayannityarthaḥ | phalābhisaṃdhirahitenāhiṃsādiyamānuṣṭhāne-
<br/>nātmavicārayogyaṃ mano bhavatīti tātparyam | <b>svādhyāyeti |</b> niyatātmavānni-
<br/>gṛhītamanāḥ sansvādhyāyādīnseveta | tathā ca parasminbrahmaṇi pravaṇamāsaktaṃ manaḥ
<pb n="376"/>
<br/>kurvīta | aneneśvarapraṇidhānarūpaḥ pañcamo niyamaḥ pradarśitaḥ | <b>sthireti |</b> prāgupa-
<br/>pāditam (pṛ. 332 paṃ. 19) | <b>padmāsaneti |</b> padmāsanasvarūpaṃ mūla evo-
<br/>ktam | anyānyucyante --
</p>
<p><lg><l>gulphau ca vṛṣaṇasyādhaḥ sīvanyāḥ pārśvayoḥ kṣipet |</l>
<l>pārśvapādau ca pāṇibhyāṃ dṛḍhaṃ badhvā suniścalaḥ |</l>
<l>bhadrāsanaṃ bhavedetatsarvavyādhiviṣāpaham ||</l></lg>
</p>
<p><lg><l>ekapādamathaikasminvinyasyorau ca saṃsthitaḥ |</l>
<l>itarasmiṃstathā pādaṃ vīrāsanamudāhṛtam ||</l></lg>
</p>
<p><lg><l>jānūrvorantare samyakkṛtvā pādatale ubhe |</l>
<l>ṛjukāyaḥ sukhāsīnaḥ svastikaṃ tatpracakṣate ||</l></lg>
<br/>śliṣṭāṅgulikau śliṣṭagulphau bhūmiśliṣṭajaṅghorupādau prasāryopaveśanaṃ daṇḍakāsa-
<br/>nam | yogapaṭṭayogenopaveśanaṃ sopāśrayam | jānuprasāritabāhoḥ śayanaṃ paryaṅkaḥ |
<br/>niṣaṇṇakrauñcavadavasthānaṃ krauñcaniṣadanam | niṣaṇṇoṣṭravadavasthānamuṣṭraniṣadanam |
<br/>jānvorupari hastau kṛtvā kāyaśirogrīvāṇāmavakrabhāvenāvasthānaṃ samasaṃsthānam |
<footnote>15|470 -- ucchvāsa <roman>for</roman> śvāsa <roman>D.</roman></footnote>
<pb n="377"/>
<br/><b>tadanugateriti |</b> tasya gativicchedarūpasya prāṇāyāmasāmānyalakṣaṇasya kumbhake-
<br/>nugatāvapi recakapūrakayostadasaṃbhavaḥ | recake bahirniḥsaraṇarūpāyāḥ pūrakentaḥprave-
<br/>śarūpāyāśca gateḥ sattvāditi śaṅkāśayaḥ | <b>śvāsapraśvāsadvayeti |</b> ekasattvepi
<br/>dvayaṃ nāstīti nyāyenobhayābhāvasya pūrake recake ca sattvāt | kiṃ ca prāṇāyāma-
<br/>sāmānyalakṣaṇe gativiccheda ityasya svābhāvikyā gaterviccheda ityarthaḥ | recake
<br/>pūrake ca na vāyoḥ svābhāvikī gatiḥ | kiṃ tu deśataḥ kālataścādhikā | tathā
<br/>ca svābhāvikagativicchedasattvānna doṣaḥ | vastutastu praśvāsena recanena yo gatya-
<br/>bhāvaḥ sa recakaḥ | tathāntarā pūraṇena yo gatyabhāvaḥ sa pūrakaḥ | praścāsapūrvako
<br/>gatyabhāvo recakaḥ | śvāsapūrvako gatyabhāvaḥ pūraka iti yāvat | kumbhake tu yathā
<br/>tapta upale nyastaṃ jalaṃ sarvataḥ saṃkocamāpadyate tathā bāhyābhyantarayordvayorapi
<br/>yugapadgatyabhāvena saṃkocarūpaḥ stambho bhavatīti viśeṣaḥ |
</p>
<p>atha prāṇāyāmaprasaṅgena vāyorvahanasthānādikaṃ nirūpayati -- <b>sa ca
<br/>vāyuriti |</b> prāṇināṃ dakṣiṇā nāḍī piṅgalā | vāmā tviḍā | madhye
<br/>suṣumnā | vāyoḥ saṃcāraśca sārdhaghaṭikādvayaparyantaṃ piṅgalayā bhavati |
<br/>tataḥ sārdhaghaṭikādvayaparyantamiḍayā bhavati | tataḥ punastāvatkālaparyantameva
<br/>piṅgalayā tataḥ punariḍayetyevamaharniśaṃ ghaṭīyantrasthitaghaṭabhramaṇavannāḍīdvayena
<br/>vāyurvahati | ekaikasyā ghaṭikāyāśca palāni ṣaṣṭiḥ | ekaikasminpale śvāsa-
<br/>praśvāsāḥ ṣaḍbhavanti | tathā caikasyāṃ ghaṭikāyāṃ ṣaṣṭyadhikaṃ śatatrayam | sārdha-
<br/>ghaṭikādvaye nava śatāni | sūryodayamārabhya punaḥ sūryodayaparyantaṃ śvāsapraśvāsāḥ
<footnote>15|476 -- caramaḥ <roman>for</roman> pūrakaḥ <roman>A.</roman></footnote>
<pb n="378"/>
<br/>ṣaṭśatādhikaikaviṃśatisahasrasaṃkhyākāḥ saṃpadyante | <b>ajapāmantreti |</b> svabhā-
<br/>vasiddha evāyaṃ śvāsapraśvāsarūpo'japāmantraḥ | svabhāvasiddhatvānnāyamitaramantra-
<br/>vajjapyate | tenājapetyucyate | tatra hi śvāsapraśvāsayorhaṃsa iti mantrabhā-
<br/>vanā kriyate | śvāsapraśvāsarūpatvādayaṃ mantraḥ pratyaharniśaṃ ṣaṭśatādhikaikaviṃśa-
<br/>tisahasrasaṃkhyākaḥ saṃpadyate | sa ca vibhajya gaṇapatyādidevatābhyaḥ samarpyate |
<br/><b>tatheti |</b> yathā vāyoḥ svābhāvikagatyā pratiśvāsapraśvāsaṃ haṃsa iti mantra-
<br/>bhāvanayā ajapājapaḥ sādhitastathā vāyusaṃcāreṇa saṃcarantyāṃ nāḍyāṃ tadantaḥ-
<br/>sthāni saṃcaranti pṛthivyādīni tattvānyāntaradṛṣṭyāvalokitaiḥ pītādivarṇaviśeṣa-
<br/>viśiṣṭairbindubhiravagamya puruṣārthaḥ sādhanīyaḥ | etadevopapādayati -- <b>taduktamiti |
<br/>sārdhamiti |</b> iḍāpiṅgalayornāḍyormadhya ekaikayā nāḍyā sārdhaghaṭīdvayaparyantaṃ
<br/>prāṇavāyurvahati | yadā ca yayā nāḍyā vāyurvahati tadānīṃ vāyusaṃcāreṇa tasyā
<br/>nāḍyāḥ saṃcalanātsā nāḍī vahatītyucyate | sūryodayamārabhya caite nāḍyāvara-
<br/>ghaṭṭaghaṭībhramaṇavatkrameṇa vahataḥ | <b>śatānīti |</b> tatra sārdhaghaṭīdvayaparimite kāle
<br/>navaśatasaṃkhyākāḥ śvāsocchvāsā bhavanti | militvā sakalehorātre ṣaṭśatādhi-
<br/>kaikaviṃśatisahasrasaṃkhyā saṃpadyate | khaśabda ākāśavācyākāśasya śūnyasvarūpa-
<br/>tvācchūnyadyotakatvena jyotiḥśāstre paribhāṣitaḥ | aṅkānāṃ vāmato gatiriti nyā-
<br/>yena khakhetyanena dyotitaṃ śūnyadvayamante niveśanīyam | tasmātpūrvaṃ ṣaṭ | tasmātpūrvaṃ
<br/>kavarṇasūcita ekoṅkaḥ | tasmātpūrvaṃ dvyaṅko niveśanīya ityuktā saṃkhyā (21600)
<br/>bhavati | tatra hetumāha -- <b>ṣaṭtriṃśaditi |</b> ṣaṭtriṃśatsaṃkhyākaguruvarṇoccāraṇasya
<pb n="379"/>
<br/>yāvān kālastāvatyeva kāle nāḍīmadhye saṃcarato vāyoḥ śvāsocchvāsau bhavataḥ |
<br/>tāvataḥ kālasya prāṇa iti saṃjñā | ṣaṭ prāṇā ekaṃ palam | palāni ṣaṣṭirekā
<br/>ghaṭikā | tathā caikasyāṃ ghaṭikāyāṃ śvāsocchvāsānāṃ ṣaṣṭyadhikaṃ śatatrayam (360) |
<br/>ṣaṣṭirghaṭikāścaikohorātraḥ | tathā ca ṣaṣṭyadhikaśatatrayasaṃkhyāyāḥ ṣaṣṭyā guṇane
<br/>satyuktā saṃkhyā (21600) saṃpadyate | <b>pratyekamiti |</b> vāyusaṃcaraṇena saṃcalantī
<br/>dvividhāpi nāḍī svāntaḥsthitasūkṣmapṛthivyādipañcatattvānyatamāṃśena saṃcalati |
<br/>yadā yattattvaṃ vahati tadā tena nāḍī saṃcalatītyucyate | etacca yogabalenāvagantuṃ
<br/>śakyaṃ nānyathā | nāḍyoḥ pravahatāṃ pañcatattvānāṃ sthānānyāha -- <b>ūrdhvamiti |</b>
<br/>pravāhe kramamāha -- <b>vāyoriti |</b> saṃcalituṃ pravṛttāyāṃ nāḍyāmādau viṃśatipala-
<br/>paryantaṃ vāyutattvaṃ vahati | tatastriṃśatpalaparyantaṃ tejastattvaṃ vahati | tataścatvāriṃśa-
<br/>tpalaparyantaṃ vāritattvaṃ vahati | tataḥ pañcāśatpalaparyantaṃ pṛthivītattvaṃ vahati |
<br/>tato daśapalaparyantamākāśatattvaṃ vahati | militānāṃ palānāṃ pañcāśadadhikaśata-
<br/>saṃkhyā bhavatīti sārdhaghaṭīdvayaṃ saṃpadyate | gandho rasa iti | eta eva gandhara-
<br/>hitāścatvārastoyasya guṇāḥ | tathā teṣvapi rasarahitāstrayastejasaḥ | sparśaḥ
<br/>śabdaśceti dvayaṃ vāyoḥ | śabda eka ākāśasyeti bhāvaḥ | <b>tattvābhyāmiti |</b>
<pb n="380"/>
<br/>bhūtattve vahati cetasaḥ śāntiḥ syāt | jalatattve vahati satyārabdhe kārye phalā-
<br/>dhikyam | balonnatiriti pāṭhe balādhikyapratītirityarthaḥ | tejastattve vahati
<br/>dīptā cittavṛttiḥ | vāyutattve vahatyāsthirā cittavṛttiḥ | ākāśatattve vahatyavyūhā
<br/>cittavṛttiḥ | avyūho viyogaḥ | <b>pañcama iti |</b> adharmavāsaneti cchedaḥ | vahata-
<br/>stattvaviśeṣasya jñānārthaṃ tadupāyabhūtamāntarabindvavalokanakramamāha -- <b>śrutyoriti |</b>
<br/>śrutyoḥ karṇayoḥ | sṛkkiṇyoḥ oṣṭhaprāntayoḥ | prāntyakāṅgulī kaniṣṭhike |
<br/>upāntyaṅgulī anāmike | śeṣe tarjanyau | mukhasya dakṣiṇe bhāge dakṣiṇakarāṅgulīnāṃ
<br/>tattatsthāneṣu vinyāsaḥ | evaṃ mukhasya vāmabhāge vāmakarāṅgulīnāṃ vinyāsaḥ |
<br/>tatra karṇeṅguṣṭhaḥ | netraprānte tarjanī | nāsāpuṭe madhyamā | ūrdhvoṣṭhasya prāntenā-
<br/>mikā | adharoṣṭhasya prānte kaniṣṭhikā | evamubhayakarāṅgulīrvinyasyāntardṛṣṭyāvalo-
<br/>kite bindurdṛśyate | pītavarṇe bindau dṛṣṭe pṛthivītattvaṃ vahatīti jñeyam | śvetabi-
<br/>ndudarśane jalatattvam | aruṇabindudarśane tejastattvam | śyāmabindudarśane vāyu-
<br/>tattvam | pītādivarṇarahitapariveṣamātradarśana ākāśatattvamiti | upādhiśabdena
<br/>pītādayo varṇā gṛhyante | khamākāśam | <b>yathāvaditi |</b> uktarītyā śvāsocchvā-
<br/>satattvaṃ vijñāya prāṇāyāmena vāyornirodhe kṛte vivekajñānācchādakaṃ karma kṣīyate |
<br/>karmaśabdena karmajanyamapuṇyaṃ karmakāraṇībhūtā avidyādayaḥ kleśāśca lakṣyante |
<br/>te hi mahāmohapracuraśabdādiviṣayajālasahāyena vivekajñānaśīlaṃ buddhisattva-
<br/>mācchādayanti | na kevalametāvadeva pratyuta tadeva buddhisattvamakārye saṃsārahetubhūte
<br/>vyāpāre niyojayati | prāṇāyāmābhyāsāttu te kleśā durbalāḥ svakāryakaraṇākṣamā
<br/>bhavanti | pratikṣaṇaṃ kṣīyante ca | ata eva karmakṣayakāritvātprāṇāyāmasya
<br/>tapastvam | kiṃ ca kṛcchracāndrāyaṇāditapasā kevalaṃ pāpakarma kṣīyate | prāṇāyā-
<pb n="381"/>
<br/>mena tu tanmūlabhūtā avidyādayaḥ kleśāḥ kṣīyante | tadevāha -- <b>tapo na paramiti |</b>
<br/>prāṇāyāmāpekṣayā śreṣṭhamanyattapo nāstītyarthaḥ | <b>dahyanta iti |</b> dhmāyamānānāma-
<br/>gnisaṃyuktānām | dhātūnāṃ suvarṇādīnām |
</p>
<p>athāṣṭasu yamādiṣu yogāṅgeṣu pañcamaṃ pratyāhāraṃ nirūpayati -- <b>tadevamiti |</b>
<br/>aṣṭasu yogāṅgeṣvantimaṃ dhāraṇādhyānasamādhirūpamantaraṅgaṃ sādhanatrayaṃ saṃyamaśabde-
<br/>nocyate | tatpratyāhāraṃ vinā na sidhyati | atastadarthaṃ pratyāhāraḥ sādhanīyaḥ |
<br/><b>cakṣurādīnāmiti |</b> śabdādiviṣayeṣu kecitkasyacidrañjanīyā rāgaprayojakāḥ |
<br/>kecitkopanīyā dveṣaprayojakāḥ | kecinmohanīyā vaicittyaprayojakāḥ | tādṛśa-
<br/>viṣayapravaṇatvaṃ tatrendriyāṇāmāsaktiḥ | sā cānādikālamārabhya pravṛttatvātprati-
<br/>niyatā | tatprahāṇena tattyāgapūrvakamindriyāṇāṃ yo nirvikārātmasvarūpāsaktaci-
<br/>ttasyānukāraścittānurodhitvaṃ sa pratyāhāraḥ | baddhajīvānāṃ svabhāvataścittamindri-
<br/>yānurodhi | pratyāhāre tvindriyāṇi cittānurodhīni bhavanti | citte nirodho-
<br/>nmukhe prayatnāntaraṃ vinaiva ya indriyāṇāṃ nirodhaḥ sa cittānukāra iti tātpa-
<br/>ryam | etadeva śaṅkāsamādhānābhyāṃ viśadayati -- <b>nanviti | abhiniviśata iti |</b>
<br/>nirvikārātmasvarūpa iti śeṣaḥ | <b>addheti |</b> aṅgīkārārthakametadavyayam | śaṅkā-
<br/>kṛtoktamaṅgīkṛtamityarthaḥ | <b>tasya |</b> cittānukārasya | <b>svaviṣayeti |</b> indriyāṇāṃ
<br/>svasvaviṣayāsaṃprayogakāle cittasvarūpānukāriteva yā bhavati sa pratyāhāra
<br/>iti sūtrārthaḥ | ajitendriyasya baddhasyāpi jīvasyendriyāṇi viṣayopabhogakāle
<pb n="382"/>
<br/>cittānukārīṇi bhavanti | tatrātivyāptinivṛttaye svaviṣayāsaṃprayoga ityuktam |
<br/><b>anuvartanta iti |</b> utpatati madhukararāje makṣikā utpatanti niviśamāne ca
<br/>tasminnetā api tatra niviśanti | <b>śabdādiṣviti |</b> akṣāṇīndriyāṇi |
<br/>cittānukārīṇi cittasya yo viṣayastadatiriktaviṣayarahitāni | pratyāhārasyo-
<br/>payogaprakāramāha -- <b>vaśyateti |</b> tena pratyāhāreṇendriyāṇāmaticañcalasvarūpāṇā-
<br/>mapi vaśyatā jāyate | avaśyairityādinā vyatirekaḥ pradarśitaḥ | yāvannendriyāṇi
<br/>vaśyāni tāvattairyogī na yogasādhako bhavatītyarthaḥ |
</p>
<p>atha ṣaṣṭhaṃ yogāṅgaṃ dhāraṇāṃ nirūpayati -- <b>nābhicakreti |</b> ādipadena bhrūmadhya-
<br/>mūrdhādisaṃgrahaḥ | ādhyātmikaḥ śarīrāntargataḥ | hiraṇyagarbhādiśabdaistatpratimā
<br/>ucyante | prabhṛtipadena parvataśikharādisaṃgrahaḥ | <b>deśe |</b> dhyānādhārabhūte deśa-
<br/>viśeṣe | atraiva paścāddhyeyasya cintanaṃ bhavati | <b>deśabandha iti |</b> bandho dṛḍhaḥ
<br/>saṃbandhaḥ | tadekāgrateti yāvat | yatra nābhicakrādideśe dhyeyaṃ cintanīyaṃ tatra
<br/>deśe cittasya bandhaḥ sthirīkaraṇaṃ dhāraṇeti sūtrārthaḥ | taduktam --
</p>
<p><lg><l>hṛtpuṇḍarīke nābhyāṃ vā mūrdhni parvatamastake |</l>
<l>evamādipradeśeṣu dhāraṇā cittabandhanam ||</l></lg> iti |
<br/>ukte deśe cittasya sthirīkaraṇaṃ ca vṛttimātreṇa na tu dhyeyakalpanayā | tasyā
<br/>agrimeṅge vakṣyamāṇatvāt | <b>prāṇāyāmeneti |</b> cittasthānaṃ cittāvasthitiḥ |
<br/>nāmicakrādideśaḥ śubhāśraya ityucyate | tatra cittāvasthitiṃ kuryādityarthaḥ |
<pb n="383"/>
<br/>sthānaśabde bhāve lyuṭ pratyayaḥ | śubhāśrayamitipāṭhe tvadhikaraṇe lyuṭpratyayaḥ |
<br/>nābhyādideśaṃ cittāvasthityadhikaraṇaṃ kuryādityarthaḥ |
</p>
<p>saptamaṃ yogāṅgaṃ dhyānaṃ nirūpayati -- <b>tasminniti | dhyeyāvalambanasya |</b>
<br/>prasannavadanacaturbhujādidhyeyākārasya | <b>tadrūpeti |</b> tadrūpasya prasannavadanādidhyeya-
<br/>rūpasya yaḥ pratyayo jñānaṃ tadaikāgryā tadekaprakārā tathānyanispṛhā viṣayāntaravya-
<br/>vadhānaśūnyā ca yā saṃtatiḥ pravāhastaddhyānamityucyate | tacca dhyānaṃ prathamaiḥ pūrvaṃ
<br/>saṃpāditairyamādibhiḥ ṣaḍbhiraṅgairniṣpādyate sādhyate | nṛpeti khāṇḍikyasaṃbodhanam |
<br/><b>prasaṅgāditi |</b> etaddarśanārambhe yogānuśāsanaśabdāntargatayogaśabdārthanirvaca-
<br/>naprasaṅgena samādhirūpamaṣṭamaṃ yogāṅgaṃ pūrvameva pratipāditamityarthaḥ |
</p>
<p><b>ādareti |</b> taduktaṃ patañjalinā prathame samādhipāde -- sa tu dīrghakālanairantarya-
<br/>satkārāsevito dṛḍhabhūmiḥ (pāta. yo. sū. 1 | 14) iti | tapobrahmacaryādipūrvakaṃ
<br/>yadyogāṅgānuṣṭhānasya saṃpādanaṃ tattasyādareṇa sevanamucyate | dīrghakālāseviteneti
<br/>pāṭhe āseviteneti cchedaḥ | <b>madhumatyādīti |</b> ādipadena madhupratīkāviśo-
<br/>kāsaṃskāraśeṣānāmakasiddhisaṃgrahaḥ |
</p>
<p>idamaśrutapūrvamajñātārthakaṃ madhumatyādiśabdaṃ śrutvā pṛcchati -- <b>atheti |</b> vi-
<br/>kaṭā vikarālāḥ | bhayotpādikā iti yāvat | madhumatyādiśabdā aprasiddha-
<br/>tvādanyabhāṣāsthā iti prakalpya karṇāṭetyādyuktam | karṇāṭādayo deśaviśeṣavā-
<br/>cakāḥ śabdāstatra tatra pracalitāyāṃ bhāṣāyāṃ lākṣaṇikāḥ | uttarayati --
<pb n="384"/>
<br/><b>na hīti | abhyāseti |</b> abhyāsavairāgye prāgukte (da. 15 paṃ. 337) |
<br/>tābhyāmapāsto nirasto rajoguṇasya tamoguṇasya ca leśo yasya | leśatopi raja-
<br/>stamaḥsaṃbandhābhāvavata ityarthaḥ | etādṛśasya sukhaprakāśamayasya buddhisattvasya
<br/>bhāvanayā yadanavadyavaiśāradyaṃ buddhisattvasya svacchaḥ sthitipravāhaḥ sa vidyotate |
<br/>etadvidyotanarūpā ṛtaṃbharaprajñānāmikā yā samādhijanyā siddhiḥ sā madhuma-
<br/>tītyucyate | <b>kadācidapi neti |</b> rajastamaḥsaṃbandhābhāvānna kadāpi viparīta-
<br/>jñānamajñānaṃ vetyarthaḥ | sūtrārthamāha -- <b>tatreti |</b> tatretyasyārthaḥ sthitau dārḍhye
<br/>satīti | yadā cittaṃ kleśavāsanārahitaṃ sthitipravāhayogyaṃ bhavati tadetyarthaḥ |
<br/><b>sā prajñā bhavatīti |</b> iyameva madhumatīsiddhiḥ | <b>pravṛttamātreti |</b> pravṛtta-
<br/>mātraṃ na tu niṣpannaṃ jyotirjñānaṃ yasya tādṛśaḥ | avaśīkṛtajñāna ityarthaḥ |
<br/>tenāsya paracittaviṣayakaṃ jñānaṃ na bhavati | <b>dvitīyaḥ |</b> madhubhūmikaḥ | asyaiva
<br/>madhumatīsaṃjñakasiddhiruktā | anena ca bhūtānīndriyāṇi ca na jitāni | kiṃ tu
<br/>tāni jetumicchatyayam | <b>tṛtīyaḥ |</b> prajñājyotiḥ | <b>caturthaḥ |</b> atikrāntabhāva-
<br/>nīyaḥ | anena sarvaṃ bhāvitameva | nāsya bhāvanīyaṃ kiṃcidasti | jīvanmukto-
<br/>yam | <b>anuttama iti |</b> nottamo yasmāt | atyuttama ityarthaḥ | <b>kāyanirape-
<br/>kṣāṇāmiti |</b> tena deśāntarasthasya kālāntarasthasya ca vastuno jñānaṃ jāyate |
<pb n="385"/>
<br/><b>vaśitvamiti |</b> mahattattvādayaḥ sarve vikārā etadadhīnāḥ | vyaktibhedenāna-
<br/>ntānbhūtendriyaprakṛtibhūtānsattvādiguṇāṃstadvikārāṃśca svecchayāyamanuvidhatte | <b>kara-
<br/>ṇapañcakarūpeti |</b> karaṇapañcakasya jñānendriyapañcakasya yāni grahaṇādīni
<br/>pañca rūpāṇi tajjayādityarthaḥ | karaṇapañcakasvarūpajayāditi pāṭhe karaṇapañcakasya
<br/>yatsvarūpaṃ grahaṇādirūpapañcakayutaṃ tajjayādityarthaḥ | indriyarūpāṇāṃ jayādevendri-
<br/>yakāraṇānāṃ pradhānādīnāṃ jayo bhavati | pradhānādīnāmindriyarūpāntargatatvāt |
<br/>kevalendriyajaye tu tatkāraṇībhūtapradhānādijayo na syāt | grahaṇādīni pañca
<br/>rūpāṇi tu grahaṇaṃ svarūpamasmitānvayorthavattvaṃ ceti | grahaṇaṃ nāma niścayābhi-
<br/>mānasaṃkalpadarśanaśravaṇādyā vṛttayaḥ | svarūpamekādaśendriyāṇi | asmitā buddhya-
<br/>haṃkārau | anvayaḥ kāraṇānugamaḥ | yathā ghaṭe mṛdaḥ | arthavattvamindriyaprakṛtibhū-
<br/>teṣu guṇeṣvanugataṃ puruṣārthavattvam | manojavitvādisiddhīnāṃ madhupratīketi saṃjñāyāṃ
<br/>hetumāha -- <b>yatheti |</b> viśokāṃ siddhiṃ darśayati -- <b>sarvabhāveti | sattvapuru-
<br/>ṣeti |</b> sattvapuruṣayoryānyatākhyātirbhedasākṣātkārastanmātrapratiṣṭhasya sarvabhāvādhi-
<br/>ṣṭhātṛtvaṃ sarvajñatvaṃ ca bhavatītyarthaḥ | adhiṣṭhātṛtvaṃ yathecchaviniyoktṛtvam | <b>vyava-
<br/>sāyeti |</b> vyavasāyaḥ prakāśaḥ | tadātmakā bhāvā indriyāṇi | indriyaviṣayāḥ
<br/>śabdasparśādayastadāśrayāḥ pṛthivyādayaśca bhāvā avyavasāyātmakāḥ | jaḍā iti
<br/>yāvat | bhāvāḥ padārthāḥ | sarve caite sattvādiguṇatrayapariṇāmabhūtā eva | <b>teṣā-
<br/>meveti |</b> teṣāṃ sarveṣāṃ bhāvānāṃ śāntādidharmādhārabhūtānāṃ dharmataḥ sakāśādbhe-
<br/>dena yajjñānaṃ tatsarvajñātṛtvam | dharmāśca kecicchāntāḥ kṛtasvavyāpārā atīte-
<br/>dhvanyanupraviṣṭāḥ | svaṃ vyāpāraṃ kuṃrvanta uditā vartamānedhvanyanupraviṣṭāḥ | kari-
<br/>ṣyamāṇavyāpārāḥ sāṃprataṃ śaktirūpeṇāvasthitā ata eva vyapadeṣṭumaśakyā avya-
<footnote>15|582 -- avyavaseya <roman>for</roman> avyavasāya <roman>D.</roman></footnote>
<pb n="386"/>
<br/>padeśyāḥ | evaṃ trividhā bhūtā vartamānā bhaviṣyantaśca ye dharmāsteṣu trividheṣva-
<br/>pyanvayitvena sadā vartamānāstadādhārabhūtā ata eva dharmebhyo bhinnā bhāvā
<br/>iti yajjñānaṃ tadvivekajñānamiti bhāvaḥ | <b>viśoketi |</b> yogajasākṣātkārarū-
<br/>pāntaḥkaraṇavṛttirjyotiṣmatītyucyate | saiva śokanāśakatvādviśokā | iyaṃ vṛtti-
<br/>rmanasaḥ sthairyahetutvena viśoketi sūtra uktā | atra tu saiva siddhitvenokteti
<br/>bodhyam | eṣā siddhiragrimā ca caturthasya yoginaḥ | saṃskāraśeṣāṃ siddhiṃ darśa-
<br/>yati -- <b>sarvavṛttīti | virāmeti |</b> tattvajñānarūpāpi vṛttirviramatvityetādṛśī
<br/>yā jñānepyalaṃbuddhiḥ sā virāmapratyayaḥ | tadabhyāsājjāyamāno yaḥ saṃskāramā-
<br/>trāvaśeṣo vṛttinirodhaḥ sa pūrvoktātsaṃprajñātasamādheḥ sakāśādanyo'saṃprajñāta
<br/>ityarthaḥ | saṃskāramātraśeṣa ityanena mokṣakālikanirodhavyāvṛttiḥ | asaṃprajñā-
<br/>te hi punarutthānārthaṃ vṛttisaṃskāramātraṃ tiṣṭhati na tu vṛttiḥ | mokṣe tu citta-
<br/>syātyantaṃ vilayātsaṃskāropi na tiṣṭhatīti viśeṣaḥ |
</p>
<p><b>tadeteṣviti |</b> kleśabījeṣu karmāśayeṣu svakāraṇe vilīneṣu nirbādhā
<br/>yā vivekakhyātiḥ prakṛtipuruṣayorbhedasākṣātkārastatparipākavaśāccharīrendriyāṇāṃ
<br/>svakāraṇe pradhāne layo bhavati | etatprakṛteḥ kaivalyam | kaivalyamekākitvam |
<br/>prakṛtikāryasya vilayātprakṛteḥ puruṣeṇa sahātyantaṃ viyogācca prakṛterekākitvaṃ
<br/>siddham | puruṣasya kaivalyamāha -- <b>citiśaktiriti |</b> citiśaktirātmā | tasyaupā-
<br/>dhikarūpaṃ parityajya mūlasvarūpeṇa yadavasthānaṃ tatpuruṣasya kaivalyam | tadanantaraṃ na
<br/>kadāpi punastasya buddhisattvābhisaṃbandho bhavatīti bhāvaḥ | <b>dvayī |</b> dvividhā |
<pb n="387"/>
<br/><b>puruṣārtheti |</b> guṇānāṃ mahattattvaprabhṛtisūkṣmabhūtaparyantānāṃ liṅgaśarīrādyātma-
<br/>kānāṃ puruṣopakaraṇānāṃ kṛtakartavyatayā puruṣārthaśūnyānāṃ yaḥ pratiprasavaḥ svakā-
<br/>raṇetyantaṃ laya etatprakṛteḥ kaivalyam | yā tu punarbuddhitattvāsaṃbandhātkevalaciti-
<br/>śaktirūpā puruṣasya svarūpapratiṣṭhā buddhisattvaupādhikarūpaśūnyatārūpā japāyo-
<br/>gāpāye sphaṭikasya svarūpapratiṣṭhāvat tādṛśaṃ ca yatsarvadāvasthānaṃ tatpuruṣasya
<br/>kaivalyamiti sūtrārthaḥ | <b>na ceti |</b> kaivalye satyapi prāṇināṃ kutaḥ punarjanma na
<br/>bhavatīti na vaditavyamityarthaḥ | <b>kāraṇeti |</b> kleśabījānāṃ dagdhatvādabhāvena
<br/>tatkāryasya janmamaraṇāderabhāvaḥ | <b>niyogeneti |</b> niyogo vidhiḥ | vidhiścā-
<br/>pūrvabodhanātmakaḥ | yaścābālavṛddhaṃ pramāṇasiddhorthastatra na vidhiḥ saṃbhavati |
<br/>nāpyanuyogaḥ | anuyogaśca praśnaḥ | sa cājñāterthe sati saṃbhavati nānyathā |
<br/><b>bhaveyuriti |</b> avalokanakāraṇasya cakṣurindriyasyābhāvepyavalokanasaṃbhave maṇi-
<br/>vedhaḥ syāt | sūcyādinā maṇerantaścichadrakaraṇaṃ maṇivedhaḥ | <b>tathā ceti |</b>
<br/>arthasyāsaṃbhavitvapradarśanārthaṃ lokeyamābhāṇaka upādīyate | sa saṃbhavyarthaprati-
<br/>pādakaḥ syāt | <b>andho maṇimiti |</b> loke hi puruṣaścakṣuṣā maṇiṃ dṛṣṭvā tama-
<br/>ṅgulibhirādāya grīvāyāṃ pratimucya jihvayā praśaṃsati | cidrūpa ātmā tu cakṣu-
<br/>raṅguligrīvājihvāvarjita eva sannacintyaśaktitvāttānsarvānvyāpārānkarotīti
<br/>śrutyarthaḥ | cidātmanaḥ praśaṃseyaṃ yadasaṃbhāvyamānamapi kāryamayaṃ karotīti | kāra-
<br/>ṇābhāvepi kāryasaṃbhave tvetacchrutau praśaṃsā na syāt | tadā sarvāvaraṇa0 (pāta.
<br/>yo. sū. 4 | 31) iti pātañjalasūtre vyāsabhāṣye tvavindadityasya sthāne avi-
<br/>dhyaditi pāṭhaḥ | caturthacaraṇe ca tamajihvobhyapūjayaditi | avidhyatsacchidraṃ
<br/>kṛtavān | āvayadgrathitavān | pratyamuñcatpinaddhavān | abhyapūjayat stutavāni-
<pb n="388"/>
<br/>tyarthaḥ | <b>evaṃ ceti |</b> cikitsāśāsnaṃ vaidyakam | catvāro vyūhāḥ saṃkṣiptāva-
<br/>yavaracanā yasya taccaturvyūham | <b>pradhāneti |</b> pradhānaśabdenātra pradhānapariṇāmabhūtā
<br/>buddhirucyate | avidyāyā buddhipuruṣasaṃyogadvāraiva saṃsārahetutvāt | <b>samyagdarśana-
<br/>miti |</b> prakṛtipuruṣavivekasākṣātkārarūpamityarthaḥ ||
</p>
<p>iti śrīsarvadarśanasaṃgrahavyākhyāyāṃ darśanāṅkurābhidhāyāṃ pātañjaladarśanaṃ
<br/>samāptam ||
<footnote>15|609 -- sarvamavadātam -- ityasyānataram ‘itaḥ paraṃ sarvadarśanaśiromaṇimūtaṃ śāṃka-
<br/>radarśanamanyatra likhitamityatropekṣitamiti’ iyaṃ paṅktiḥ <roman>ḍ</roman> pustake vartate |</footnote>
<pb n="389"/>
<br/><b>soyamiti |</b> sāṃkhyayogābhimata ityarthaḥ | pūrvaṃ (da. 14 paṃ. 94)
<br/>sāṃkhyadarśanenumānamuktam | tatra yatsukhaduḥkhamohātmakakāraṇakatvaṃ sādhyaṃ tatra
<br/>kāraṇaṃ cetanādhiṣṭhitamanadhiṣṭhitaṃ vā | ādye sāṃkhyasiddhāntavirodhaḥ | acetanaṃ
<br/>pradhānaṃ hi svatantraṃ jagatkāraṇamiti teṣāṃ siddhāntāt | dvitīye tu viruddho
<br/>heturityāha -- <b>na hyacetanamiti |</b> dṛṣṭānte rucakādau suvarṇādeścetanānadhiṣṭhitatva-
<br/>viruddhacetanādhiṣṭhitatvadarśanena sukhaduḥkhamohānvitatvahetoḥ sādhyābhāvavyāpta-
<br/>tvāt | <b>sādhyaviparyayeti |</b> cetanānadhiṣṭhitasukhaduḥkhamohātmakakāraṇakatva-
<br/>rūpaṃ yatsādhyaṃ tasya viparyayaścetanādhiṣṭhitasukhaduḥkhamohātmakakāraṇakatvaṃ tadvyāptaṃ
<br/>sukhaduḥkhamohānvitatvamityarthaḥ | bāhyānāṃ candanādiviṣayāṇāṃ sukhaduḥkhamo-
<br/>hātmakatvamabhyupetyedamuktam | vastutastu tadeva nāstītyāha -- <b>svarūpāsiddha-
<br/>tvācceti |</b> yathā śabdo guṇaścākṣuṣatvādityatra cākṣuṣatvaṃ hetuḥ pakṣe śabde
<br/>nāstīti svarūpāsiddho bhavati | heturhi pakṣavṛttitvena svarūpeṇa tatra sādhyasya
<br/>jñāpako bhavati | tacca svarūpamatrāsiddham | ataścākṣuṣatvahetuḥ svarūpāsiddhaḥ |
<br/>tathā pakṣabhūteṣu candanādipadārtheṣu sukhaduḥkhamohānvitatvaṃ nāsti | sukhādayo
<br/>hyāntarā mānasapratyayavedanīyāḥ | candanādayastu bāhyacākṣuṣādipratyayaveda-
<br/>nīyāḥ | yadi candanādayaḥ sukhādisvabhāvāstarhyekapratyayavedanīyatvameva tayoḥ
<br/>syāt | na tu tathopalabhyate | evaṃ sukhaviṣayayorbhinnapratyayavedyatvena bhedaṃ prasādhya
<br/>sāṃprataṃ tayoraikye bādhakamāha -- <b>yadyamī iti | sukhaḥ syāditi |</b> na hi vastu
<br/>svabhāvataḥ kadācidapi pracyavata iti bhāvaḥ | <b>kramelakasyeti |</b> kramelaka
<pb n="390"/>
<br/>uṣṭraḥ | sa hi kaṇṭakānbhakṣayatīti tasya kaṇṭakaḥ sukhakārako nānyeṣāmiti
<br/>bhāvaḥ | <b>na tu sukhādisvabhāvā iti |</b> nanu sukhādihetutvādeva sukhādi-
<br/>rūpatvamanumeyam | sukhādirūpatvābhāve taddhetutvāsaṃbhavāditi cenna | candanaka-
<br/>ṇṭakādīnāmicchādveṣahetutvepi tatsvarūpatvābhāvasya sāṃkhyānāmapi saṃmatatvena yo
<br/>yaddhetuḥ sa tadrūpa iti vyāptervyabhicārāt | yadi candanakaṇṭakādīnāmicchādveṣa-
<br/>hetutvaṃ kādācitkatvādaniyatamityucyate tadā sukhādihetutvamapi teṣāṃ kāla-
<br/>viśeṣādyapekṣatvenāniyatameveti kuto na vibhāvyate |
</p>
<p><b>nāpi śrutiriti |</b> ajāmekām (śve. 4 | 5) iti prāguktā (da. 14
<br/>paṃ. 108) | <b>yadagneriti |</b> yadagnestrivṛtkṛtasya rohitaṃ lohitaṃ rūpaṃ tadatrivṛtkṛ-
<br/>tasya tejaso rūpam | tathā tasyaivāgneryacchuklaṃ rūpaṃ tadatrivṛtkṛtānāmapāṃ rūpam |
<br/>tathā tasyaivāgneryatkṛṣṇaṃ rūpaṃ tadannasyātrivṛtkṛtāyāḥ pṛthivyā rūpamiti cchāndo-
<br/>gyaśrutyarthaḥ | <b>tānyevātreti |</b> ajāmekāmiti śrutāvityarthaḥ | <b>tatreti |</b>
<br/>yadyapi lohitādiśabdāḥ sattvādiguṇatrayapratipādakā iti sāṃkhyairuktaṃ tathāpyatra
<br/>śrutau teṣāṃ śabdānāṃ varṇavācitvameva nyāyyam | śrutāvevānyatra yadagne rohitaṃ
<br/>rūpamityevaṃ rohitādiśabdānāṃ varṇavācitvena nirdeśadarśanāt | sarvaśākhāpratya-
<br/>yānurodhāt | asaṃdigdhena ca saṃdigdhasya nigamanaṃ nyāyyaṃ manyanta iti jyoti-
<br/>rupakramā (bra. sū. 1 | 4 | 9) iti sūtre bhāṣye śrīśaṃkarācāryairuktam | <b>mukhyā-
<br/>rtheti |</b> sāṃkhyaistu na mukhyorthaḥ parigṛhītaḥ | kiṃ tu rañjakatvādisādharmyādrohitā-
<br/>diśabdānāṃ guṇatraye lakṣaṇā svīkṛteti prāguktameva (da. 14 paṃ. 112) |
<br/>evaṃ ca bhūtatrayalakṣaṇaiveyamajā na guṇatrayalakṣaṇā prakṛtiriti siddham | <b>jarā-
<br/>yujeti |</b> manuṣyapaśvādayo jarāyujāḥ | garbhāśayo jarāyuḥ | tasmājjātā
<pb n="391"/>
<br/>jarāyujāḥ | pakṣisarpamatsyādayoṇḍajāḥ | svedaśabdena taddhetubhūta ūṣmā lakṣyate |
<br/>tato jātāḥ kṛmimatkuṇamaśakādayaḥ svedajāḥ | bhuvamudbhidya jātāstarugulmādyā
<br/>udbhijjāḥ | <b>prakṛteriti |</b> pañcamyantam | mūlakāraṇātpradhānātsakāśādityarthaḥ |
<br/><b>rūḍhivṛttyeti |</b> ajāśabdo hi rūḍhyā paśuviśeṣabhūtāyāṃ chāgāyāṃ vartate |
<br/>sā ca kevalā rūḍhiḥ | na tu yogarūḍhiḥ | paśuviśeṣe yogārthasyotpattirāhitya-
<br/>syāsaṃbhavāt | tacca paśuviśeṣaniṣṭhamajātvaṃ tejobannalakṣaṇāyāṃ bhūtaprakṛtau prakalpya
<br/>rūpakeṇa tatrārthe ajāśabdaḥ prayuktaḥ | rūpakakalpanā ca sukhenārthāvabodhāya
<br/>kriyate | yathā sūryoyaṃ brāhmaṇa iti | atra brāhmaṇaniṣṭhastejasvitātiśayaḥ prati-
<br/>pipādayiṣitaḥ | sa ca sūrye prasiddha iti sūryarūpakeṇa sotiśayo jhagiti
<br/>buddhimārohati | tathātra paśuviśeṣabhūtājā bahūni sarūpāṇi cāpatyāni jana-
<br/>yatīti prasiddhamiti tadrūpakeṇa bahusarūpavikārajātajanayitṛtvaṃ tejobannalakṣa-
<br/>ṇāyāṃ bhūtaprakṛtau śīghraṃ jñāyata iti bhāvaḥ | <b>asau veti |</b> madhuni moha-
<br/>hetutvaṃ prasiddhamiti tadrūpakeṇāditye devānāṃ mohahetutvaṃ jñāpyate |
</p>
<p><lg><l>agnau prāstāhutiḥ samyagādityamupatiṣṭhate |</l></lg>
<br/>ityuktarītyā yajñakarmaṇyagnau prakṣiptā somājyapayaḥprabhṛtidravyāhutī raśmidvārā
<br/>rasarūpeṇādityamupatiṣṭhate | tatra ca yathā madhukarāḥ puṣpebhyo rasamānīya madhu
<br/>saṃcinvanti tathā mantrarūpamadhukarā vedoktakarmarūpapuṣpebhyaḥ sakāśātsomājya-
<br/>payaḥprabhṛtidravyaniṣpannānyamṛtāni raśmidvārā sūryamaṇḍalamānayanti | tādṛśā-
<br/>mṛtadarśanena ca devānāṃ tṛptirbhavatīti bodhyam |
</p>
<p><b>pūrvavādineti |</b> sāṃkhyena hi prāgudāharaṇaṃ pradarśitametat (da. 14
<br/>paṃ. 118) | <b>prāguktavikalpeti |</b> sa kiṃ sṛṣṭeḥ prāk (da. 14 paṃ. 125)
<pb n="392"/>
<br/>ityādiḥ prāgukto vikalpaḥ | <b>anādheyātiśayasyeti |</b> sukhaprāptiduḥkhapari-
<br/>hārādyatiśayaśūnyasyetyarthaḥ | <b>na mokṣamiti |</b> mokṣeṇa pradhānasyāpravartitatvā-
<br/>diti bhāvaḥ | <b>ciddhātoriti |</b> citeḥ sadā viśuddhatvānna tasyāṃ karmānubhava-
<br/>vāsanāḥ santi | pradhānaṃ tu tāsāmanādīnāmādhāraḥ | tathā ca pradhānapravṛtteḥ
<br/>pūrvaṃ citirmuktaiva | mukteḥ svarūpāvasthānarūpatvāt | <b>prāguktadūṣaṇeti |</b> anā-
<br/>dheyātiśayasya puruṣasya tāttvikabhogāsaṃbhavātpradhānapravṛtteḥ prāgapi citermukta-
<br/>tvācca nobhayārthā pradhānapravṛttiḥ saṃbhavatīti bhāvaḥ | atrāhurvācaspatimiśrāḥ -- na
<br/>tāvadapavargaḥ sādhyaḥ | tasya pradhānāpravṛttimātreṇa siddhatvāt | bhogārthaṃ tu
<br/>pravarteta | bhogasya ca sakṛcchabdādyupalabdhimātrādeva samāptatvānna tadarthaṃ punaḥ
<br/>pradhānaṃ pravartetetyayatnasādhyo mokṣaḥ syāt | niḥśeṣaśabdādyupabhogasya cānantyena
<br/>samāpteranupapatteranirmokṣaprasaṅga iti | <b>pravṛttisvabhāvāyā iti |</b> pravṛttiḥ
<br/>kāryarūpeṇa pariṇāmaḥ | calaṃ guṇavṛttamiti tadabhyupagamāccāñcalyādeva ca
<br/>pariṇāmābhyupagamāttriguṇātmakaprakṛteḥ pravṛttisvabhāvatvaṃ siddham | tathā ca
<br/>mokṣānupapattiriti bhāvaḥ | <b>atrāpīti |</b> sattvapuruṣānyatākhyātau jātāyāma-
<footnote>16|40 -- kādācitkatva <roman>for</roman> audāsīnya <roman>D.</roman></footnote>
<pb n="393"/>
<br/>pītyarthaḥ | <b>ucchede sarvasyeti |</b> pradhānaṃ hi na pratijīvaṃ bhinnam | kiṃ tu
<br/>sarvajīvasādhāraṇamekameva | tathā ca tasyocchede sarva eva puruṣā muktāḥ syuriti
<br/>bhāvaḥ | <b>tasmāditi |</b> vastunaḥ pūrvāvasthātyāgapuraḥsaramavasthāntaraprāptiḥ pari-
<br/>ṇāmaḥ | yathā mṛdo ghaṭaḥ | pradhānasya ca jāyamānaḥ pariṇāmaḥ sarvairjīvaireka eva
<br/>jñāyata iti prāguktocchedānucchedavikalpāsahatvaṃ tadavasthaṃ syāt | vivartastu na
<br/>tathā | kiṃ tu vastunaḥ pūrvāvasthāyā aparityāgenāvasthāntarabhānam | yathā
<br/>śuktau rajatabhānam | tacca pratijīvaṃ tattatsādhanabhedena bhinnameveti na prāgukta-
<br/>vikalpāvasaraḥ | <b>kāmāderiti |</b> tīvrābhilāṣarūpaścetasonavasthitatvāpādako
<br/>vṛttiviśeṣaḥ kāmaḥ | tatra nididhyāsātiśayena kāntāliṅganādibhramaḥ svapnenu-
<br/>bhūyate | jāgṛtāvapi kadācidbhāvanayā tathopanīyate | kāmādeśca rūpameva nāsti
<br/>kutaḥ sārūpyam | atha sārūpyaṃ kathaṃcitsāmyamātraṃ cejjīvajaḍayorapi tadvibhā-
<br/>vayituṃ śakyam | dṛśyate ca nīrūpe nabhasi talamalinatādibhramo bālānām |
<footnote>16|58 -- asadrūpāt <roman>for</roman> asarūpāt <roman>A.</roman></footnote>
</p>
<pb n="394"/>
<p><b>caturlakṣaṇam |</b> adhyāyacatuṣṭayātmakam | adhyāyacatuṣṭayaṃ ca pratipādya-
<br/>viṣayabhedena tattannāmnā prasiddham | samanvayādhyāyaḥ prathamaḥ | avirodhādhyāyo
<br/>dvitīyaḥ | sādhanādhyāyastṛtīyaḥ | phalādhyāyaścaturthaḥ | eṣā caturadhyāyī
<br/>śārīrakamīmāṃsā athāto brahmajijñāsā (bra. sū. 1 | 1 | 1) ityādiḥ anāvṛttiḥ
<br/>śabdāt (bra. sū. 4 | 4 | 22) ityantā jīvabrahmaikatvasākṣātkāraheturmananākhya-
<br/>vicāropayogino nyāyānupadarśayantī bhagavatā bādarāyaṇena praṇītā | <b>pratya-
<br/>giti |</b> prati pratiśarīramañcati sphuratīti pratyagjīvaḥ | tasya brahmaṇā sahaikyaṃ
<br/>vedāntaśāstrapratipādyamityarthaḥ | <b>tatra prathama iti |</b> saṃśayitārthānāmupaniṣadvā-
<br/>kyānāṃ sākṣātparaṃparayā vā pratyagabhinnādvitīye brahmaṇi tātparyamityeṣa samanvayaḥ
<br/>prathamādhyāyena pradarśitaḥ | <b>dvitīya iti |</b> vedāntavākyānāmadvitīye brahmaṇi
<br/>samanvaye prathamādhyāyena pratipādite tatra saṃbhāvitasmṛtitarkādivirodhamāśaṅkya
<br/>tatparihāro dvitīyedhyāye kriyata ityayamadhyāyo'virodhanāmnā prasiddhaḥ |
<br/><b>tādṛśam |</b> aspaṣṭabrahmaliṅgam | <b>saṃdigdhamiti |</b> sāṃkhyābhimatapradhānaprati-
<br/>pādakaṃ bhavati na vetyevaṃ saṃdigdhamityarthaḥ | yathā mahataḥ paramavyaktam (kā.
<br/>1 | 3 | 11) ityatrāvyaktapadam | yathā ca ajāmekām (śve. 4 | 5) ityatrājā-
<br/>padam | <b>duṣṭatvamiti |</b> duṣṭatvapratipādanaṃ cāvaśyakam | vicārasya svapakṣasthā-
<br/>panaparapakṣanirākaraṇarūpaparvadvayātmakatvāt | <b>liṅgaśarīreti |</b> jñānendriyapañcakaṃ
<br/>karmendriyapañcakaṃ prāṇapañcakaṃ mano buddhiścetyevaṃ saptadaśapadārthānāṃ saṃghāto liṅga-
<footnote>16|64 -- bhagavadbādarāyaṇaprāṇāyitasya <roman>for</roman> bhagavatā bādarāyaṇena praṇītasya <roman>D.</roman></footnote>
<pb n="395"/>
<br/>śarīramityucyate | <b>guṇopasaṃhāra iti |</b> anyatra pratipāditānāmupāsyaguṇānā-
<br/>manyatra saṃgraho guṇopasaṃhāraḥ | <b>āśrameti |</b> brahmacaryādyāśramakarmayajñādīni
<br/>bahiraṅgasādhanāni | śamadamanididhyāsanādīni cāntaraṅgasādhanāni | <b>muktiḥ |</b>
<br/>jīvanmuktiḥ | <b>caturtha iti |</b> nirguṇabrahmavido videhamuktiḥ saguṇabrahmavido
<br/>brahmalokāvasthānaṃ pratipāditamityarthaḥ | idameva sarvaśāstrāṇāṃ mūrdhanyam | śāstrā-
<br/>ntaraṃ sarvamasyaiva śeṣabhūtam | ato mumukṣubhiridamevādaraṇīyaṃ śrīśaṃkarabhagava-
<br/>tpādoditaprakāreṇeti rahasyam | <b>taditthamiti |</b> śāstrapratipādyamadhyāyapratipādyaṃ
<br/>pādapratipādyaṃ ca pradarśitam |
</p>
<p>athādhikaraṇapratipādyaṃ pradarśyate --
<h1>a. 1 pā. 1</h1>
</p>
<p>(1) athāto brahmajijñāsā (2) brahmaṇo lakṣaṇaṃ tataḥ |
<br/>(3) tatra pramāṇaṃ śāstraṃ syā (4) ttatra śāstrasamanvayaḥ || 1 ||
<br/>(5) pradhānaṃ na jagaddhetu (6) rānandamaya īśvaraḥ |
<br/>(7) akṣyādityāntaḥstha ātmā (8) sa evākāśaśabdabhāk || 2 ||
<br/>(9) chāndogyasthaprāṇaśabdo (10) jyotiḥśabdaśca tādṛśaḥ |
<br/>(11) kauṣītakigataprāṇaśabdastadvadrasārasā || 3 ||
<h1>a. 1 pā. 2</h1>
</p>
<p>(1) sa eva sarvatropāsyaḥ (2) sa evāttā kaṭhaśrutau |
<br/>(3) guhāṃ praviṣṭau jīveśā (4) vīśa evāntarokṣaṇi || 4 ||
<br/>(5) antaryāmīśvaro jñeyo (6) bhūtayonirapīśvaraḥ |
<br/>(7) vaiśvānaropi tādṛksyācchāndogya iti saptakam || 5 ||
</p>
<pb n="396"/>
<h1>a. 1 pā. 3</h1>
<p>(1) svargādyupaghna īśaḥ syā (2) datha bhūmā pareśvaraḥ |
<br/>(3) akṣaraṃ syātparaṃ brahma (4) tadeva dhyeyamucyate || 6 ||
<br/>(5) īśvaro daharākāśo (6) rūpāvirbhāvavānparaḥ |
<br/>(7) prakāśakaḥ sa sūryādeḥ (8) sa evāṅguṣṭhamātrakaḥ || 7 ||
<br/>(9) vidyādhikāriṇo devāḥ (10) śūdrasyādhikṛtirna ca |
<br/>(11) sarvaṃ prakampayannīśo (12) jyotirbrahmaiva kathyate || 8 ||
<br/>(13) sa evākāśaśabdārtho (14) vājyuktātmā paro vṛṣā |
</p>
<h1>a. 1 pā. 4</h1>
<p>(1) avyaktaṃ tu śarīraṃ syā (2) dajā bhūtatrayātmikā || 9 ||
<br/>(3) prāṇādayaḥ pañcajanā (4) jagatkāraṇamīśvaraḥ |
<br/>(5) kauṣītakijñeya īśa (6) ātmā vājyuditaḥ paraḥ || 10 ||
<br/>(7) sa eva viśvopādānaṃ (8) sarvaṃ vyākhyātamaṣṭakam |
</p>
<h1>a. 2 pā. 1</h1>
<p>(1) na doṣaḥ smṛtivaiyarthyaṃ (2) yogopyetena niḥsṛtaḥ || 11 ||
<br/>(3) apyaciccita utpannaṃ (4) śiṣṭāsvīkṛtamīdṛśam |
<br/>(5) bhoktrāpattirna bhogyasya (6) nānyatkāryaṃ svakāraṇāt || 12 ||
<br/>(7) ādhikyānna hitākṛttvaṃ (8) śakto nānyadapekṣate |
<br/>(9) niṣkalopyadhikaḥ sṛṣṭeḥ (10) sarvaśaktiyutaḥ prabhuḥ || 13 ||
<br/>(11) tasya pravṛttirlīlaiva (12) vaiṣamyaṃ karmamūlakam |
<br/>(13) sarvadharmopapattiḥ syātparameśe trayodaśa || 14 ||
</p>
<h1>a. 2 pā. 2</h1>
<p>(1) svātantryaṃ na pradhānasya (2) mahadvadacito janiḥ |
<br/>(3) nāṇubhyo jagadutpattiḥ (4) kṣaṇikatvaṃ na vastunaḥ || 15 ||
<br/>(5) jñānātmatā na jagato (6) na yuktaṃ jainadarśanam |
<br/>(7) na kevalanimittosau (8) na bhāgavatamaṣṭakam || 16 ||
</p>
<h1>a. 2 pā. 3</h1>
<p>(1) utpattirviyatostyeva (2) tathā vāyorapi smṛtā |
<br/>(3) ātmanastu janirnaiva (4) vāyoragneḥ samudbhavaḥ || 17 ||
<br/>(5) agnerāpaḥ prajāyante (6) bhūmirevānnamabbhavam |
<br/>(7) tattadrūpo heturātmai (8) vāpītiḥ syādviparyayāt || 18 ||
<pb n="397"/>
<br/>(9) indriyādyā bhautikāḥ syu (10) rna jīvo janimṛtyubhāk |
<br/>(11) na kadāpi janistasya (12) nityajñānasvarūpatā || 19 ||
<br/>(13) nāṇurjīvo vibhurasau (14) kartā syātpuṇyapāpayoḥ |
<br/>(15) aupādhikaṃ tatkartṛtvaṃ (16) parādhīnaṃ ca nānyathā || 20 ||
<br/>(17) īśāṃśa iva jīvosau vijñeyo daśa sapta ca |
</p>
<h1>a. 2 pā. 4</h1>
<p>(1) utpattirindriyāṇāṃ syā (2) ttānyekādaśa santi hi || 21 ||
<br/>(3) tāni sūkṣmatarāṇyāhuḥ (4) prāṇasyāpi janiḥ smṛtā |
<br/>(5) prāṇo vāyuviśeṣaḥ syā (6) tsopi sūkṣmataraḥ smṛtaḥ || 22 ||
<br/>(7) indriyaprerakā devāḥ (8) prāṇānyānīndriyāṇi tu |
<br/>(9) nāmarūpakṛdīśānastrivṛtkartā smṛto nava || 23 ||
</p>
<h1>a. 3 pā. 1</h1>
<p>(1) bhūtasūkṣmayuto jīvo gacche (2) tsānuśayaḥ patet |
<br/>(3) pāpināṃ candraloko na (4) patankhādinibhaḥ kṛtī || 24 ||
<br/>(5) khādisāmyaṃ nāticiraṃ (6) vrīhisthaḥ sukṛtī na ṣaṭ |
</p>
<h1>a. 3 pā. 2</h1>
<p>(1) māyaiva kevalaṃ svapnaḥ (2) suptaḥ syāllīna ātmani || 25 ||
<br/>(3) sa eva syātpunarbuddho (4) rdhasupto mūrchito bhavet |
<br/>(5) pareśo nirguṇaḥ prokto (6) niṣedhyastu śrutau na saḥ || 26 ||
<br/>(7) neśātparaṃ tattvamanya (8) tsa eva phaladoṣṭakam |
</p>
<h1>a. 3 pā. 3</h1>
<p>(1) sarvatra dhīrekarūpā (2) vidyaikye guṇasaṃgrahaḥ || 27 ||
<br/>(3) udgīthavidyā bhinnā syā (4) dudgīthetyomviśeṣaṇam |
<br/>(5) ekaiva prāṇavidyā (6) sarvatrānandādayo matāḥ || 28 ||
<br/>(7) parokhilānmataḥ śrutyā (8) mātmaśabdastadarthakaḥ |
<br/>(9) ācāme'nagnatā prāṇe (10) vidyaikā śāṇḍilī matā || 29 ||
<br/>(11) ekaikayornāma satye (12) bhinnā chandogaśāṇḍilī |
<br/>(13) bhinnā puruṣavidyā syā (14) dbahirmantrā na saṃvidi || 30 ||
<br/>(15) karmānyatra jñānimuktaṃ (16) karmatyāgastanukṣaye |
<br/>(17) devayānena saguṇā eva (18) te cākhilāstathā || 31 ||
<br/>(19) api jñānyadhikārī syā (20) nniṣedhāḥ sarvadhīṣu hi |
<br/>(21) iyadukterekavidyā (22) tathoṣastakaholayoḥ || 32 ||
<pb n="398"/>
<br/>(23) jīveśayormitho buddhiḥ (24) satyavidyā na vai pṛthak |
<br/>(25) kāmādisaṃgraho bhūtyai (26) klṛptāvevāgnihotradhīḥ || 33 ||
<br/>(27) karmāṅgopāstayaḥ kāme (28) prāṇavāyvoḥ pṛthagdhiyau |
<br/>(29) klṛptāgnayo na yajñāṅgā (30) ātmā bhinnaḥ śarīrataḥ || 34 ||
<br/>(31) sarvaśākhāsvekagā (32) pi vyaṣṭirvaiśvānare na dhīḥ |
<br/>(33) śabdādibhedādbhinnā dhīḥ (34) sākṣātkṛtyai na dhīdvayam || 35 ||
<br/>(35) vidyā yatheṣṭaṃ kāmyāstu (36) karmāṅgā api ṣaṭtrayaḥ |
</p>
<h1>a. 3 pā. 4</h1>
<p>(1) jñānādeva tu kaivalyaṃ (2) sarvāśramaparigrahaḥ || 36 ||
<br/>(3) śrutāvupāstividhaya (4) ākhyānāttu prarocanam |
<br/>(5) na vidyā karmasāpekṣā (6) vidyotpattistu karmaṇā || 37 ||
<br/>(7) prāṇātyaye sarvamannaṃ (8) karmyakāmopi mocane |
<br/>(9) vidhurādyā adhikṛtā (10) utsṛṣṭo nāśramaḥ punaḥ || 38 ||
<br/>(11) prāyaścittyavakīrṇī syā (12) ttathāpyavyavahāryatā |
<br/>(13) ṛtvikkarmopāsanāstu (14) jñānādhikyavidhiḥ śrutau || 39 ||
<br/>(15) mumukṣurdambharahitaḥ (16) phalaṃ nātraiva janmani |
<br/>(17) muktirekavidhaiva syānnānyathā daśa sapta ca || 40 ||
</p>
<h1>a. 4 pā. 1</h1>
<p>(1) āvṛttirā phalaprāpte (2) rahamātmeti bhāvanā |
<br/>(3) pratīke nātmabuddhiḥ syā (4) dbrahmadhīraryamādiṣu || 41 ||
<br/>(5) sūryādidṛṣṭiḥ karmāṅge (6) ṣvāsīno dhyānamācaret |
<br/>(7) ekāgratā sādhanīyā (8) maraṇāntamupāsanā || 42 ||
<br/>(9) brahmavidyā pātakāni (10) puṇyāni ca vināśayet |
<br/>(11) prārabdhānāṃ na nāśaḥ syā (12) nnityānāṃ karmaṇāṃ tathā || 43 ||
<br/>(13) phalādhikyaṃ jñānayutā (14) tprārabdhānte tu mocanam |
</p>
<h1>a. 4 pā. 2</h1>
<p>(1) līnā manasi vāgvṛtti (2) stathā prāṇe tu mānasī || 44 ||
<br/>(3) jīvātmani prāṇavṛtti (4) rjñāninopīdṛśī gatiḥ |
<br/>(5) āmokṣaṃ sūkṣmabhūtāni (6) jñānidehāttu notkramaḥ || 45 ||
<br/>(7) jñānīndriyāṇyātmalīnā (8) nyavaśeṣo na kaścana |
<br/>(9) jñānijīvo madhyanāḍyā (10) rātrāvapyarkamāviśet || 46 ||
<br/>(11) ayane dakṣiṇepyevaṃ muktirekādhikā daśa |
</p>
<pb n="399"/>
<h1>a. 4 pā. 3</h1>
<p>(1) arcirādirmārga eka (2) ūrdhvamabdātsamīraṇaḥ || 47 ||
<br/>(3) varuṇastaḍitaḥ paścā (4) ddevatā ātivāhikāḥ |
<br/>(5) mārgo hiraṇyagarbhānta (6) ścihnopāstāvayaṃ na ṣaṭ || 48 ||
</p>
<h1>a. 4 pā. 4</h1>
<p>(1) muktau svarūpāvirbhāvaḥ (2) sthitirbrahmāvibhāgataḥ |
<br/>(3) upādhidharmāścidrūpe (4) saṃkalpātsveṣṭakṛdvidan || 49 ||
<br/>(5) dehādi syānna vā kāmā (6) danekatrāpi cāviśet |
<br/>(7) jagadvyāpārarahitā śaktirmuktasya saptakam || 50 || iti |
</p>
<p><b>viṣayādaya iti |</b> ādipadena saṃśayapūrvapakṣasiddhāntasaṃgatigrahaṇam |
<br/>lakṣaṇāni prāguktāni (pṛ0 261 pa0 17) | <b>jijñāsyatveti |</b> yatra jijñā-
<br/>syatvaṃ tatra saṃdehaprayojanarūpaṃ dvayamāvaśyakameva | yo hyartho na saṃdigdhaḥ
<br/>kiṃ tu niścita eva tatra prayojanasattvepi na sa jijñāsyo bhavati | jñātatvāt |
<br/>tathā yatra phalaṃ nāsti sorthaḥ saṃdigdhopi na jijñāsyo bhavati | jñānasya nairartha-
<br/>kyāt | tathā ca yatra dvayamapi na saṃbhavati tatra sutarāṃ jijñāsyatvābhāva eva |
</p>
<p>tatra saṃdehaprayojanayorasaṃbhavaṃ manvānaḥ śaṅkate -- <b>tatreti | sarvajanīne-
<br/>neti |</b> ahamityevamanubhavo hi prāṇimātrasya prasiddhaḥ | tādṛśānubhavavi-
<br/>ṣayībhūto jīvātmā dehādibhyo bhinnaḥ spaṣṭamevāvabhāsata iti na tasya jijñāsā
<br/>saṃbhavati | niścite vastuni jijñāsāyā anupapatteḥ | <b>nanviti |</b> sthūlatvādayo
<br/>hi dehadharmā nātmanaḥ | tādṛśadharmaviśiṣṭo deha evāhaṃpratyayaviṣayībhūtaḥ |
<br/>jaḍepi deha ātmasaṃbandhenātmatvāropāttasyāhamityanubhavaviṣayatvamupapadyate | tathā
<pb n="400"/>
<br/>ca dehātirikta ātmā nāhamityanubhūyata iti tajjijñāsā saṃbhavatīti bhāvaḥ |
<br/><b>bālyādīti |</b> ahaṃ bālye krīḍārasamanvabhūvamahaṃ tāruṇye viṣayasukhamanva-
<br/>bhūvamityevaṃ pratyabhijñā prasiddhaiva | dehasyāhaṃpratyayaviṣayatve tviyaṃ pratyabhijñā
<br/>nopapadyate | bālyādyavasthāsu parimāṇabhedena dehabhedasyāvarjanīyatvāt | tathā
<br/>ca dehātirikto jīvātmaivāhaṃpratyayaviṣayaḥ | sthūlohamityādipratītistu lākṣa-
<br/>ṇikītyanupadameva vakṣyate | <b>pīlupāketi |</b> etatpakṣadvayaṃ prāguktam (pṛ0 225
<br/>pa0 9) | <b>tathaikasminniti |</b> tathā ca parimāṇabhedepyeka eva deha iti
<br/>sa evāhaṃpratyayaviṣaya ityāśayaḥ | <b>laukikāḥ |</b> cārvākāḥ | <b>maṇīti |</b>
<br/>eka eva caitrādirmaṇimantrādisahāyena kṣaṇaṃ vyāghraḥ kṣaṇaṃ hastī kṣaṇamanyo
<br/>bhūtvā punaḥ pūrvavanmanuṣyo bhavati | tatra caika eva jīvātmā naṭa ivānekā
<br/>bhūmikā ādhatte | tathā ca tatra dehabhedaḥ spaṣṭa eveti tadatirikto
<br/>jīvātmaivāhaṃpratyayaviṣaya iti siddham | <b>ata eveti |</b> śarīrādivendriyāda-
<br/>pyātmano bhedena pratibhāsamānatvādevetyarthaḥ | <b>ayameveti |</b> yadityavyayam |
<br/>yo viruddhadharmādhyāsoyameva bhedaḥ | tathā yaḥ kāraṇabhedoyameva bhedaheturiti
<br/>nyāyārthaḥ | jñānavaidharmyamevānyonyābhāva iti matena viruddhadharmādhyāsa eva bheda
<br/>ityuktam | prakṛte ca kartātmā | karaṇaṃ cāntaḥkaraṇam | tayośca viruddha-
<br/>dharmākrāntayorbheda eva | takṣavāsivat | takṣā rathakāraḥ | vāsistakṣaṇasādhanam
<br/>(vākasa iti pra.) | saṃbhedastādātmyam | <b>yadyabheda eveti |</b> saṃkhyānaṃ
<pb n="401"/>
<br/>samyagjñānam | saṃkathā saṃlāpaḥ | ātmaśarīrayorbhede sthūlohamityādivyavahāro
<br/>luptaprāyaḥ syāditi tātparyam | <b>ubhayatheti |</b> mukhyavṛttyā gauṇavṛttyā cetyarthaḥ |
<br/><b>mañcā iti |</b> atra krośanasya cetanadharmasyācetaneṣu mañceṣvasaṃbhavānmañcapadena
<br/>mañcasthāḥ puruṣā lakṣyante | lakṣaṇāvṛttiśca gauṇyeva | tadvadatrāhaṃpratyayagamye
<br/>jīvātmani sthūlatvādyasaṃbhavātsthūlādiśabdaiḥ sthūlatvādidharmayuktaśarīraviśiṣṭā
<br/>arthā lakṣyante | tathā ca na tādṛśavyavahārānupapattiriti bhāvaḥ | <b>ahaṃpratya-
<br/>yagamyasyaiva bodhyata iti |</b> na cāhaṃpratyayagamyaḥ sāṃsārikasukhaduḥkha-
<br/>bhāgjīva eva brahma cenniṣkalaṃ niṣkriyaṃ śāntam (śve. 6 | 19) aprāṇo hyamanāḥ
<br/>(mu. 2 | 1 | 2) sadeva saumyedamagra āsīt (chā. 6 | 1 | 1) ityādiśrutivirodha
<br/>iti vācyam | yajamānaḥ prastaraḥ (tai. brā. 3 | 3 | 9) ityādivattāsāmartha-
<br/>vādatvena jīvapraśaṃsāmātraparatvādityāśayaḥ |
</p>
<p>evaṃ saṃdehāsaṃbhavaṃ nirūpya prayojanāsaṃbhavaṃ nirūpayati -- <b>tathā phala-
<br/>miti |</b> idaṃ phalam -- iti yattairucyate tasya phalatvameva nāstītyarthaḥ | taiḥ
<br/>pradarśitaṃ phalaṃ prathamatonuvadati -- <b>puruṣairityādinā bandha udāhṛta
<br/>ityantena |</b> sarveṣu puruṣeṣvagresarā vidvāṃso hi niratiśayaṃ nirupamaṃ ca
<br/>puruṣārthamicchanti | aihikaṃ pāralaukikaṃ vā dvividhamapi sāṃsārikaṃ sukhaṃ tu na
<br/>kadāpi prekṣāvadbhiḥ puruṣārthatveneṣyate | nānāvidhaṃ sāṃsārikaṃ sukhaṃ tāratamye-
<br/>nānubhūyate | na tatra kiṃcidapi sarvottamam | rājyasukhamapi svargasukhādapa-
<pb n="402"/>
<br/>kṛṣṭameva | taddṛṣṭāntena ca svargasukhamapi kiṃcidapekṣayāpakṛṣṭaṃ syāt | kiṃci-
<br/>dvailakṣaṇyenaihikasukhasadṛśameva ca syāt | itthamanumānena niścitya tadapi
<br/>prekṣāvadbhiḥ puruṣārthatvena neṣyate | yacca niratiśayaṃ sarvato vilakṣaṇatvādanupamaṃ
<br/>ca tadeva puruṣārthatvena vidvadbhiriṣyate | leśatopi yatra na duḥkhasaṃbhāvanā tādṛśaṃ
<br/>hi tat | ataḥ puruṣārthavirodhitvādduḥkhajātaṃ hātavyaṃ bhavati | duḥkhamūlaṃ ca
<br/>vidvaddṛṣṭyā duḥkhamevetyādau taddhātavyam | tacca mūlājñānamavidyāśabdavācyam |
<br/>avidyaiva hi sakalānanarthāñjanayati | yaścāyamavidyāśabdārthaḥ sa eva saṃsāra
<br/>ityucyate | saṃsarati puruṣo yena sa saṃsāraḥ | karaṇe ghañpratyayaḥ | saṃbheda-
<br/>saṃgamādiśabdeṣvivātra saṃsāraśabde samityupasargasyaikīkaraṇamarthaḥ | saṃbhedasaṃgama-
<br/>śabdau paryāyāveva | etāvatā ajñānāvidyāsaṃsārādiśabdavācyasya duḥkhasya hānameva
<br/>brahmajijñāsāyāḥ prayojanamiti siddham |
</p>
<p>tacca prayojanaṃ na saṃbhavatītyāha -- <b>tacceti |</b> kāśakuśau tṛṇaviśeṣatvāddu-
<br/>rbalau | yathā jale nimajjataḥ kāśādyavalambanaṃ vṛthā bhavati tathā brahmajijñāsāyāḥ
<br/>saṃsāranivṛttirūpaprayojanapradarśanaṃ vṛthaivetyarthaḥ | <b>ātmayāthātmyeti |</b> yathā
<br/>saṃsāre saṃcarata eva prāṇina āntarasukhāderjñānaṃ tathaiva svasyāpītyavirodhena na
<br/>tatsaṃsāranivartakaṃ bhavatītyāśayaḥ | <b>nanviti |</b> ahamityevaṃ yadātmajñānaṃ
<br/>tatsaṃsāranivartakaṃ mā bhūnnāma | yacca śuddhādvitīyātmasvarūpajñānaṃ tatsaṃsāra-
<pb n="403"/>
<br/>nivartakaṃ bhavedeveti śaṅkākṛto bhāvaḥ | <b>nanvanya iti |</b> ahamitya-
<br/>nubhavādanyaḥ sadeva saumya (chā0 6 | 1 | 1) ityādivākyajanyaḥ śuddhā-
<br/>dvitīyātmasvarūpānubhavo yadyapi mūrkhāṇāṃ nāsti tathāpi viduṣāmastyeveti
<br/>tena dvaitapratibhāsanātmakasya saṃsārasya virodhānnivṛttirbhavedeveti bhāvaḥ |
<br/><b>abādhiteti |</b> ahamidamityevaṃ yaddvaitapratyakṣaṃ jāyate tasya bādho na dṛśyata iti
<br/>tatpramāṇameva | tadvirodhātsadeva (chā0 6 | 1 | 1) ityādyā advitīyātmapratipā-
<br/>dikāḥ śrutayo na pramāṇam | grāvāṇaḥ plavante -- ityādivākyavat | grāvaplavanaṃ na
<br/>saṃbhavatītyata etādṛśānāmanubhavaviruddhārthabodhakavākyānāmaprāmāṇyamevāṅgīkā-
<br/>ryam | āgamānāmapyasaṃbhavyarthapraṇayanāsāmarthyāt | śataṃ sahasraṃ vā tatopyadhikā
<br/>vā āgamāḥ saṃbhūyāpi ghaṭasya paṭarūpatāmāpādayituṃ na prabhavanti | <b>na ceti |</b>
<br/>adhyayanasya hyarthajñānadvārā karmaṇyupayogaḥ | asaṃbhavyarthapratipādakavākyānāṃ tu
<br/>tādṛśopayogābhāvādadhyayanaṃ niṣphalam | tathā ca svādhyāyāntargatatādṛśavā-
<br/>kyaviṣaye svādhyāyodhyetavya ityadhyayanavidhipravṛttirvirudhyata iti bhāvaḥ | <b>guruma-
<br/>teti |</b> etanmate svādhyāyodhyetavyaḥ (tai. ā. 2 | 15) ityayaṃ nāpūrvo vidhiḥ |
<br/>kiṃ tvadhyāpanavidhisiddhasyānuvādaḥ (prāgdṛśyam da. 12 pa. 102) | adhyāpana-
<br/>vidhistu pāṭhamātramākṣipati nārthāvabodham | tathā cārthajñānasya na vidhyanusāreṇa
<br/>sarvatrāvaśyakatvam | atorthaḥ saṃbhavī cedgṛhyatāmasaṃbhavī cettyajyatām | teṣāmupa-
<br/>yogastu huṃphaḍādivaidikaśabdavajjapamātreṇa bhaviṣyati | ācāryamate tvarthajñānarūpa-
<br/>dṛṣṭaphaloddeśenādhyayanavidheḥ pravṛttiḥ | yatra ca vācyortho na saṃbhavati tatra yaja-
<br/>mānaḥ prastaraḥ (tai. brā. 3 | 3 | 9) ityādivākyavadarthavādatvāṅgīkāreṇa lakṣaṇayā
<br/>prāśastye tātparyaṃ parikalpyopayogo bhaviṣyati | tathā ca tādṛśasthale nāprāmā-
<br/>ṇyamapi svīkṛtaṃ bhavati | evaṃ ca brahmapratipādakavedāntavākyānāṃ jīvaprā-
<br/>śastyabodhane tātparyam | sa ca jīvo yajñādau kartopāsyadevatā vetyāśayaḥ |
<pb n="404"/>
<br/><b>kākadantavaditi |</b> tathā cābhāṇakaḥ --
</p>
<p><lg><l>kākasya kati vā dantā meṣasyāṇḍaṃ kiyatpalam |</l>
<l>kā vārtā sindhusauvīreṣveṣā mūrkhavicāraṇā ||</l></lg> iti |
<br/><b>na ca bhedeneti |</b> advitīye brahmaṇi bhinnarūpeṇāropitaṃ dehādivastujātaṃ
<br/>yatpratibhāsate tasyādvitīyabrahmavicāreṇa nivṛttirbhavati | tathā coktānumāne
<br/>aphalatvaheturasiddha iti bhāvaḥ | <b>bhedagraho hīti |</b> yathā vyāpakanivṛttyā
<br/>vyāpyanivṛttiriti nyāyena dhūmognimapekṣate | vyāpakasyāgnerabhāve vyāpyasya
<br/>dhūmasyānudayaprasaṅgāt | tathā bhedādhyāso bhedasaṃskāramapekṣate | bhedasaṃskāra-
<br/>mantareṇa bhedādhyāsānudayāt | bhedasaṃskāro hi bhedāgrahaṃ vināśayanbhedādhyāsaṃ
<br/>janayati | yathedṛśaṃ rajatamityevaṃ jāyamāno rajatasaṃskāro rajatajñānaṃ vināśa-
<br/>yannidaṃ rajatamityevaṃ yathārthāmayathārthāṃ vā rajatapratītiṃ janayati | anutpannara-
<br/>jatasaṃskārasya tādṛśapratītyadarśanāt | saṃskāraśca yathārthānubhavaṃ vinā notpa-
<br/>dyate | yadyapyayathārthānubhavenāpi saṃskārotpattisaṃbhavastathāpi tādṛśāyathārthānu-
<br/>bhavasyāpi saṃskārapūrvakatvenādau yathārthānubhavaḥ kvacidāvaśyaka eva | tathā
<br/>cātra bhedasaṃskārajanakaḥ prāthamiko yathārtho bhedānubhavovaśyaṃ svīkāryaḥ |
<br/>tasya ca yathārthatvādbrahmavicāreṇāpi nivṛttirna saṃbhavatīti brahmavicārasyāphalatvaṃ
<br/>siddhamiti noktānumāne heturasiddha ityāśayaḥ | <b>anātmeti |</b> pariśeṣoṅgabhūta-
<pb n="405"/>
<br/>statsvarūpastatra līna iti yāvat | avaśeṣo vā | ātmānātmanorabhedāyogya-
<br/>tvamasiddhamiti vadanvādītthaṃ praṣṭavyaḥ -- yadi tayorabhedayogyatāsti tarhi tayorabheda
<br/>ekasyānyatra layena varṇanīyaḥ | jale saindhavasya yathā | sa ca kimātmanya-
<br/>nātmanotha vānātmanyātmana iti vikalpaḥ | atha vā vastuta ātmaivaikovaśiṣya-
<br/>tenātmaiva vetyarthaḥ | <b>ādye |</b> ātmana evāvaśeṣe | <b>dvitīye |</b> anātmanaḥ
<br/>paraprakāśasya jaḍavargamātrasyaivāvaśeṣe | <b>tataśceti |</b> ātmānātmanorabhedāyo-
<br/>gyatvānnātmani prapañcarūpasyārthasyādhyāsaḥ | prapañcasya vāstavikatve tadviṣayaka-
<br/>mātmano jāyamānaṃ laukikaṃ jñānamapi vāstavikabheveti nātmani jñānasyāpya-
<br/>dhyāsaḥ saṃbhavati | evamadhyāsāsaṃbhave brahmavicārasyādhyastadehādinivṛttiḥ phalam --
<br/>iti vaktuṃ na śakyata ityaphalatvahetunā brahmaṇo vicāryatvābhāvaḥ sidhyatīti
<br/>pūrvapakṣāśayaḥ |
</p>
<p><b>nirasteti |</b> ahaṃpratyayagamyo jīvātmā hi nopādhirahitaḥ | ata evāhamiti
<br/>bhāsate | ahaṃbhāvādisakaladharmāṇāmaupādhikatvāt | tathā ca nirupādhikaṃ sadeve-
<br/>tyādiśrutiprasiddhaṃ yadbrahmaśabdavācyamātmatattvaṃ tanniścayārthaṃ brahmavicāra āvaśyaka
<br/>iti bhāvaḥ | <b>na ca teṣāmiti |</b> sadevetyādivedāntavākyānāṃ gauṇārthakatvaṃ
<br/>svīkṛtya jīvātmapraśaṃsāparatvena kathaṃcidyojanaṃ tu na nyāyyamityarthaḥ | <b>tattvam |</b>
<br/>nirupādhikamadvitīyaṃ śuddhaṃ brahma | <b>upakrameti |</b> prakaraṇapratipādyasyārthasya prakaraṇā-
<br/>dau prakaraṇānte ca pratipādanamupakramopasaṃhārau | tau ca saṃbhūyaikaṃ liṅgam | prakaraṇa-
<br/>pratipādyasya vastunaḥ prakaraṇamadhye punaḥpunaḥ pratipādanamabhyāsaḥ | prakaraṇapratipādya-
<pb n="406"/>
<br/>sya vastunaḥ pramāṇāntareṇāviṣayīkaraṇamapūrvatā | prakaraṇe tatra tatra śrūyamāṇaṃ pra-
<br/>yojanaṃ phalam | prakaraṇapratipādyasya vastunaḥ praśaṃsanamarthavādaḥ | prakaraṇapratipādyā-
<br/>rthasādhikā tatra tatra śrūyamāṇā yuktirupapattiḥ | ebhiḥ ṣaḍbhirliṅgaiḥ prakaraṇatātparyaṃ
<br/>nirṇetavyaṃ bhavati | <b>tatra sadeveti |</b> chāndogyopaniṣadi ṣaṣṭhe prapāṭhake prakaraṇādau
<br/>sadeva saumyedamagra āsīdekamevādvitīyam (chā. 6 | 1 | 1) ityevaṃ prakaraṇādau
<br/>nirupādhikaṃ sanmātrarūpamadvitīyaṃ brahmopakramya prakaraṇānta aitadātmyamidaṃ sarvam
<br/>(chā. 6 | 8 -- 16) ityevamupasaṃhṛtam | tattvamasi (chā. 6 | 8 -- 16) ityevaṃ navavāra-
<br/>madvitīyātmapratipādanamabhyāsaḥ | advitīyātmanaḥ pramāṇāntaragamyatvasya tatrāprada-
<br/>rśanamapūrvatvam | taṃ tvaupaniṣadaṃ puruṣaṃ pṛcchāmi (bṛ. 3 | 9 | 26) ityādiśrutyantaraṃ
<br/>tatropodbalakam | yenāśrutaṃ śrutaṃ bhavati (chā. 6 | 1 | 3) ityevamekavijñānena
<br/>sarvavijñānamucyamānaṃ phalam | tadaikṣata bahu syāṃ prajāyeyeti tattejo'sūjata
<br/>(chā. 6 | 2 | 3) ityadvitīyabrahmaṇaḥ sakāśātsṛṣṭiruktā | sanmūlāḥ saumyemāḥ sarvāḥ
<br/>prajāḥ sadāyatanāḥ satpratiṣṭhāḥ (chā. 6 | 8 | 4) iti sthitirniyamanaṃ coktam |
<br/>tejaḥ parasyāṃ devatāyām (chā. 6 | 8 | 6) iti pralayaḥ | imāstisro devatā
<br/>anena jīvenātmanānupraviśya nāmarūpe vyākaravāṇi (chā. 6 | 3 | 2) iti praveśaḥ |
<br/>evaṃ śrutipratipāditaiḥ sṛṣṭyādibhirbrahmapraśaṃsanamarthavādaḥ | yathā saumyaikena
<br/>mṛtpiṇḍena sarvaṃ mṛṇmayaṃ vijñātaṃ syādvācārambhaṇaṃ vikāro nāmadheyaṃ mṛttiketyeva
<br/>satyam (chā. 6 | 1 | 4) ityevamadvitīyavastusādhane procyamānā yuktirupapattiḥ |
<br/>evaṃ bṛhadāraṇyake taitirīyake muṇḍake ca liṅgaṣaṭkaṃ vedāntasāraṭīkāyāṃ rāmatīrtha-
<br/>praṇītāyāṃ vidvanmanorañjanyāṃ pradarśitaṃ tata eva draṣṭavyam | <b>adhyastātmaviṣa-
<br/>yatvamiti |</b> āropitātmatvaviśiṣṭadehādiviṣayakatvamityarthaḥ | āropaścāyamanā-
<br/>hāryo bhramamūlakaḥ | rajatarūpeṇa śuktirivātmarūpeṇāvabhāsamāno yo dehastadvi-
<br/>ṣayohamanubhava iti bhāvaḥ | nanvahamanubhave nirviśeṣabrahmaṇovabhāsābhāvepi jī-
<pb n="407"/>
<br/>vātmanovabhāsaḥ syāt | brahmaṇaḥ sakāśādbhinnasya pratiśarīraṃ bhinnasya saviśeṣasya
<br/>dehino jīvātmano vaiśeṣikādibhiḥ svīkṛtatvāt | tathā ca kathamahamanubhavasyā-
<br/>dhyastātmatvaviśiṣṭadehādiviṣayakatvamucyata iti cenna | brahmaṇaḥ sakāśādbhinne
<br/>jīvātmani pramāṇābhāvāt |
</p>
<p>abhyupetyāpyāha -- <b>kaṇabhakṣeti |</b> kaṇabhakṣaḥ kaṇādaṛṣirvaiśeṣikaśāstrapravartakaḥ |
<br/>akṣapādo gautamo nyāyaśāstrapravartakaḥ | kaṇabhakṣādibhiśca yathā jīvātmā svīkṛ-
<br/>tastathā nāhamanubhave pratibhāsata iti tasyādhyastaviṣayakatvameva svīkāryam |
<br/>tameva pratibhāsābhāvaṃ nirūpayati -- <b>na tāvaditi |</b> sarvagatatvaṃ vibhutvam |
<br/>vaiśeṣikādibhirhi jīvātmanāṃ pratyekaṃ vibhutvaṃ svīkṛtam | <b>ahamiheti |</b>
<br/>pradeśe kasmiṃścidbhāge vidyamānaḥ prādeśikaḥ | deśataḥ paricchinna iti yāvat |
<br/>tathāvidhatvaṃ ca sadana ityalpādhāroktyā pratīyate | tacca vibhorjīvasya na saṃbha-
<br/>vatīti bhāvaḥ | etaduktaṃ bhavati -- ahamihāsmi sadane jānāna ityatrāhaṃśabdenā-
<br/>tmatvaṃ sadane ityanena prādeśikatvaṃ jānāna ityanena jñātṛtvaṃ caikasya pratīyata iti
<br/>tanmatam | tacca na dehasya | ātmatvābhāvāt | jñātṛtvābhāvācca | nāpyātmanaḥ |
<br/>prādeśikatvābhāvāt | atha sadane vibhorātmano'saṃbhavepyātmaikadeśasya sadane
<br/>saṃbhavādekadeśāvacchedeneyaṃ pratītiriti cenna | anyatrāpyātmaikadeśānāṃ sattvena
<br/>gṛhe sthitasyāpi vanesmīti pratītyāpatteḥ | tathā cādhyāsenaivoktā pratī-
<br/>tirupapādanīyā bhavatīti | syādetat | āhāryāropeṇāpyuktapratītirupapadyate |
<br/>bādhajñāne satyapi ya āropaḥ kriyate sa āhāryāropaḥ | yathā siṃho māṇavaka
<br/>iti | atrāropakāle nāyaṃ siṃha iti bādhajñānamastyeva | āropaścātra dvividhaḥ
<br/>saṃbhavati | ātmadharmasya dehe dehadharmasyātmani ceti | tatrādyaṃ pakṣaṃ gṛhītvā śaṅkate --
<br/>nanu <b>yatheti |</b> āropitātmatvaviśiṣṭo deho hyahaṃpratyayaviṣayībhūtaḥ | āropaścā-
<br/>yamāhāryaḥ | deha ātmā na -- iti bādhajñāne vidyamāna eva kriyamāṇatvāt |
<br/>yathā bhadrasena ātmā na -- iti bādhajñāne satyapi bhadrasenasya sarvakāryanirvā-
<br/>hakatvādbhadraseno mamātmeti lakṣaṇayā prayujyate tadvaditi śaṅkakāśayaḥ | <b>upaca-
<pb n="408"/>
<br/>riteti |</b> śilāputrakaḥ pāṣāṇamayī śilāpratimā | pratimāyāśca citrasyevāceta-
<br/>natvānna jñātṛtvam | tathā cāhamihāsmi sadane jānāna ityuktapratītau jānāna
<br/>iti nopapadyata iti bhāvaḥ | <b>jñātṛtvamapīti |</b> yathātmatvaṃ dehe kalpitaṃ tathā
<br/>tatraiva jñātṛtvamapi kalpitamityāśayaḥ | <b>prayokturiti |</b> pratipattirjñānam |
<br/>jñātā hi svajñānaprakāśanāya jñānānusāreṇa mukhyayā gauṇyā vā vṛttyā vākyaṃ
<br/>prayuṅkte | sa eva ca gauṇavṛttyā prayogaṃ cikīrṣuḥ kaṃciddharmaṃ kvacidavidyamānamapi
<br/>kalpayati | tathā ca jñātā kalpakaḥ prayoktā caika eva | sa eva cātrāhaṃśabdārthaḥ |
<br/>sa ca yadi kalpitajñātṛtvaviśiṣṭo dehastarhi sa svāntargatasya jñātṛtvasya kalpakaḥ
<br/>kathaṃ bhavet | kiṃ ca kalpitajñātṛtvaviśiṣṭe dehe vastuto jñātṛtvābhāvena kathaṃ
<br/>prayoktṛtvam | kalpitasya paramārthakāryakāritvāsaṃbhavāt | na hi kalpitāgnibhāvo
<br/>māṇavako dahati | dvitīyapakṣe vakṣyamāṇamuttaraṃ cātrāpi pakṣe saṃbhavatyeva | dehadha-
<br/>rmasyātmanyāropa iti dvitīyapakṣābhiprāyeṇa śaṅkāmanūdya dūṣayati -- <b>athetyādinā |</b>
<br/>buddhipuraḥsaraṃ hi yatrānyadharmasyānyatrāropastatra pūrvaṃ tayorbhinnatvena jñānamāvaśya-
<br/>kam | yathā siṃhatvena jñāyamānātsiṃhātsakāśādbhedaḥ prasiddho yatra tādṛśe māṇavake
<br/>krauryādiguṇān dṛṣṭvā siṃhatvamāropya siṃhaśabdaḥ prayujyate siṃhoyaṃ māṇavaka iti |
<br/>atra ca gauṇatvaṃ sāṃpratikaṃ na tu nirūḍham | uktarītyā māṇavake siṃhaśabdaprayo-
<br/>gasya kvācitkatvāt | yatra gauṇopi śabdastathā prayogaprasiddhibāhulyādrūḍhaśabda
<br/>iva sarvadā prayujyate tatra nirūḍhaṃ gauṇatvam | yathā yogabalena tilarasavācakastai-
<br/>laśabdaḥ sarṣapādirasepi tayo rasayorvidyamānasyāpi bhedasya tirodhānena gauṇyā
<br/>vṛttyā prayujyate | atra cāyaṃ tailaśabdo gauṇa iti pratītirapi bhedajñānavatāṃ keṣāṃci-
<br/>deva na sarveṣāṃ rūḍhitulyatvādityanyat | sarvathāpyāhāryāropasthala āropyamāṇā-
<br/>ropaviṣayayorbhedena jñānamāvaśyakam | tathā ca yatra gauṇatvaṃ tatra bhedabhānamiti
<br/>vyāptiḥ siddhā bhavati | ātmā tu dehādbhedena na pratīta iti nātrāhāryāropeṇa
<br/>gauṇī vṛttirāśrayaṇīyā bhavati | <b>aparatheti |</b> dehādibhyaḥ pārthakyenātmanaḥ
<pb n="409"/>
<br/>svāsādhāraṇadharmavattayānubhavaḥ syāccetkathaṃ tādṛśānubhavaviruddhaṃ deha evātmā iti
<br/>mataṃ cārvākā aṅgīkuryurityarthaḥ | <b>aupacārikīti |</b> satyapyabhedajñāne kathaṃci-
<br/>dbhedaṃ parikalpya mama śarīramityuktirnirvāhyeti bhāvaḥ | abhedajñāne sādhakamāha --
<br/><b>mama śarīramiti bruvāṇeneti |</b> ekaikasya paśoḥ śṛṅgaṃ gṛhītvāyamīdvaśa iti ta-
<br/>ttadviśeṣo yatpradarśyate soyaṃ śṛṅgagrāhikānyāyaḥ | tadvatsvahṛdaye hastaṃ vinyasyāya-
<br/>mahamāgacchāmītyevaṃ bruvāṇo dehātmabhramavānapi bhrāntoyamiti janairna gṛhyate |
<br/>pratyuta tadvacanaṃ bhramāntarābhāve pramāṇatvena pratyeti janaḥ | <b>dehātmeti |</b> ā
<br/>ātmaniścayāditi padacchedaḥ | ātmasākṣātkāraparyantamityarthaḥ |
</p>
<p><b>nanvabhijñayeti |</b> yadyapi sthūlohamityādipratītiviruddhatvānmama śarīramitya-
<br/>bhijñayā jīvātmaśarīrayorbhedo na sidhyati tathāpi sohamiti pratyabhijñayā
<br/>bhedaḥ sidhyet | sa iti paramātmocyate | ahamiti ca jīvātmā | tayoraikyaṃ ca
<br/>jīvātmano dehādbhede satyeva saṃbhavati nānyathā | deha eva jīvātmā cenna sa kathamapi
<br/>paramātmā bhavitumarhati | tathā ca dehātmanorbhedasya siddhatvādahaṃpratyayasya gauṇatvaṃ
<br/>vaktuṃ śakyata ityāśayaḥ | <b>pāmarāṇām |</b> asaṃskṛtāntaḥkaraṇānāmajñāni-
<br/>nāmajāvipālānām | <b>deheti |</b> dehavyatiriktasya jīvātmanaḥ paramātmanā
<br/>sahaikyaṃ hi pratyabhijñāyāṃ bhāsate | sā ca pratyabhijñā pāmarāṇāṃ na saṃbhavati | teṣāṃ
<br/>dehādbhedena jīvātmanaḥ pratītyabhāvāt | <b>pratyuteti |</b> pūrvāvasthāviruddhamapi kāryaṃ
<br/>kāraṇaviśeṣātkvacidutpadyata iti loke dṛśyate | yathā pūrvaṃ śyāmo ghaṭastejaḥ-
<pb n="410"/>
<br/>saṃyogena pakvaḥ saṃllohito jāyate | yathā vālpasyāpi bījasya mṛjjalasaṃyogena
<br/>mahānvṛkṣo bhavati | tathā deharūpo jīvātmāpi kāraṇaviśeṣātparamātmarūpaḥ syā-
<br/>diti saṃbhāvanayā sohamiti pratyabhijñāyāḥ saṃbhavostīti na tadarthaṃ dehātmano-
<br/>rbhedajñānamāvaśyakaṃ bhavati | <b>vyavahāreti |</b> parīkṣakā hyanutpannatattvasākṣātkārāḥ
<br/>kevalaṃ śravaṇamananakuśalāḥ parokṣajñānino jānantu nāmāgamopapattibhyāṃ dehendri-
<br/>yādibhyo bhinnaṃ jīvātmānam | pramāṇaprameyavyavahāre tu prāṇabhṛnmātradharmānnāti-
<br/>vartante | tathā ca yathā dehātmabhrameṇāhaṃbhāvapūrvakaḥ pāmarāṇāṃ vyavahāro loke
<br/>dṛśyate tathaivaiteṣāmapi dṛśyate | pratyabhijñāsattve tu tadviruddhatvāditaravyavahāra-
<br/>sadṛśasteṣāṃ vyavahāro na syāt | utpannatattvasākṣātkārāśca ye pratipattārastaddṛṣṭyā
<br/>jñātṛjñeyajñānarūpā tripuṭyeva nodayamāsādayati kutastatra pratyabhijñāsaṃbhavaḥ |
<br/>kutastarāṃ ca tanmūlikā bhedasiddhiriti bhāvaḥ | <b>aparokṣeti |</b> yathā nātra deśe
<br/>sarpāṇāṃ saṃbhavaḥ -- ityādivākyātparokṣajñāne vidyamānepi tena rajjau jāyamānaḥ
<br/>pratyakṣaḥ sarpabhramo na nivartate | āptavākyena hi bhramasya bhramāvena jñānaṃ bhavatī-
<br/>tyeva | na tu bhramanivṛttiḥ | bhramanivṛttistviyaṃ rajjuriti pratyakṣānubhavenaiva tadva-
<br/>diti bhāvaḥ | <b>paśvādibhiriti |</b> śārīrabhāṣye prathamata evādhyāsanirūpaṇāvasare
<br/>śrīmacchaṃkarācāryāṇāmuktiriyam | śāstracintakānāṃ mananakuśalānāmapyanutpanna-
<br/>brahmasākṣātkārāṇāṃ vyavahāre paśvādisāmyameva | yathā paśurdaṇḍodyatakaraṃ puruṣa-
<br/>mabhimukhamupalabhya tato nivartate haritatṛṇapāṇimupalabhyābhimukhībhavati tathā
<br/>śāstracintakā api puruṣā dehavināśodyataṃ śastradhāriṇaṃ balinaṃ puruṣamabhimukha-
<br/>māgatamupalabhya palāyante viparītaṃ puruṣaṃ prati tu pravartanta iti pramāṇaprameya-
<br/>vyavahārasteṣāṃ paśutulya iti tadarthaḥ | <b>śāstracintakāḥ |</b> anutpannātmasākṣā-
<br/>tkārāḥ kevalaṃ śravaṇamananādikuśalāḥ | <b>pratipattāraḥ |</b> ātmasākṣātkāra-
<br/>yuktāḥ |
</p>
<p><b>na ceti |</b> ārhatā jaināḥ | taddarśanaṃ prāguktam (pṛ. 48) | taddarśane hi na
<pb n="411"/>
<br/>jīvo vibhuḥ kiṃ tu dehatulyaparimāṇaḥ | tathā cāhamihāsmi sadane jānāna ityahaṃ-
<br/>pratyaye jīvasya prādeśikatvagrahaṇaṃ yuktameveti tādṛśapratyayasya prāmāṇyaṃ sidhyati |
<br/><b>kṛtahāneti |</b> idaṃ prāgupapāditam (pṛ. 53 paṃ. 9) | <b>aikamatyābhāveneti |</b>
<br/>anekeṣāṃ sāmarthyasāmye svabhāvavailakṣaṇyena mitho vaimatyamanivāryameva | tataścaika-
<br/>sminneva śarīra eko jīvātmā pūrvasyāṃ diśi gantumicchati paraḥ paścimāyāṃ cedekena
<br/>śarīreṇa yugapadubhayatra gamanamaśakyamityubhābhyāṃ śarīrasyākarṣaṇāccharīraṃ vidīrṇaṃ
<br/>syāt | ubhābhyāmapi mithaḥ pratibandhādanākarṣaṇe vā kvāpi gamanaṃ na syāditi
<br/>kriyārahitameva śarīraṃ syāt | <b>dvitīya iti |</b> avayavānāṃ samudāyo hi jīvaḥ |
<br/>samudāyabhāvaśca viśliṣṭānāmanekeṣāmavayavānāṃ mithaḥ saṃśleṣaviśeṣeṇāvasthitiḥ |
<br/>sa ca saṃśleṣaḥ kiṃ siddhe śarīre tadanurodhājjāyata uta svabhāvata eva jāyatetha vā
<br/>yadṛcchayā jāyata iti vikalpaḥ | <b>ekasminniti |</b> haste pādeṅgulau tatopi sūkṣme
<br/>vā kasmiṃściccharīrāvayave chinne tāvato jīvāvayavasya cchede jīvavināśaprasaṅgaḥ
<br/>syāt | saṃśleṣasya svābhāvikatve yādṛcchikatve vā nāyaṃ doṣaḥ | śarīrāvayava-
<br/>cchedasya jīvāvayavacchedāprayojakatvāt | <b>anekeṣāmiti |</b> svābhāvikaḥ
<br/>saṃśleṣaviśeṣaścedvastuno na kadāpi svabhāvātpracyavo bhavatīti svalpasyāpyavayavasya
<br/>kadāpi viśleṣo na syāt | niyamena mitha ekaprakāreṇaiva saṃśliṣṭairavayavaiḥ sadā
<br/>bhavitavyam | paraṃ na tathā tairabhyupagamyate | bālyādyavasthābhedena janmāntareṇa bā
<br/>śarīrabhede tāvāneva jīvo bhavatīti jainairaṅgīkārāt |
<footnote>16|217 -- sukheneva satām <roman>for</roman> sukhena vasatām <roman>A.</roman></footnote>
</p>
<pb n="412"/>
<p>atha jīvasyāṇuparimāṇāṅgīkāreṇa prādeśikatvagrahaṇopapattirityabhiprāyeṇāśaṅka-
<br/>te -- <b>na ceti | sthūlohamiti |</b> aṇutvāṅgīkāreṇa prādeśikatvagrahaṇopapattāvapi
<br/>sthaulyādipratītyupapattirna syāditi bhāvaḥ |
</p>
<p><b>na ca vijñāneti |</b> ayamāśayaḥ -- bauddhamate vijñānamevātmā | sa cādhyātmikade-
<br/>hādyākārohamiti pratīyate | jñānasya sākāratvāt | tathā ca jīvātmanaḥ prādeśi-
<br/>katvasthūlatvādi pratīyamānaṃ sarvamupapadyata iti na pratītyanupapattirdoṣaḥ | nāpi
<br/>śarīrāvayavacchedādinā tasya cchedaprasaṅgaḥ | vijñānaṃ hi pratikṣaṇaṃ bhidyate | yadā
<br/>yathā śarīrasaṃsthānaṃ tadā tādṛśākāraṃ vijñānaṃ bhavati | śarīrādyavayavasadṛśāścaite
<br/>vijñānasyāvayavā na viśuddhāḥ | śarīrādikaṃ hi mūrtānāṃ paramāṇūnāṃ saṃghātaḥ |
<br/>vijñānādikamāntaraṃ tu skandhānāṃ saṃghātaḥ | sa ca kalpanāmayasvāpnādivastu-
<br/>kalpaḥ | ato na tadavayavā mithaḥ pṛthak siddhā bhavanti | viśuddhatvaṃ nāmāvayavā-
<br/>ntarānadhīnotpattyādimattvam | etanmatepyahamiti pratyayo na mukhyatvenopapadyata
<br/>ityāha -- <b>yaḥ suṣupta iti |</b> asthire sthiratvabhrāntisattvādadhyāso'varjanīya
<br/>iti bhāvaḥ | yadyapi vijñānasaṃtāna ātmeti tairucyate tathāpi na tadyuktam |
<br/>saṃtānasya saṃtāninaḥ sakāśādabhedo bhedo veti vikalpāsahatvāt | <b>tadaneneti |</b>
<br/>vijñānavādino bauddhaviśeṣā vijñānavyatiriktaṃ nānyatkiṃcittattvaṃ manyante | buddhi-
<br/>reva grāhyagrāhakākārā svasadṛśākārānbāhyānghaṭādīnsvāpekṣayā bhinnānkalpayati |
</p>
<p><lg><l>avibhāgopi buddhyātmā viparyāsitadarśanaiḥ |</l>
<l>grāhyagrāhakasaṃvittibhedavāniva lakṣyate ||</l></lg>
<br/>iti tadukteḥ | tathā ca sthūlohamityādyahaṃpratyaya aupacārika iti tadāśayaḥ |
<br/>tadapyetena nirastam | aupacārikasthale bhedabhānāvaśyakatvasyānupadamevoktatvāt
<br/>(da. 16 paṃ. 181) | tasya cātrāsaṃbhavāt | vāstavikasya vijñānātiriktapadārthasya
<br/>vijñānavādibhiranaṅgīkārāt | etāvatā granthasaṃdarbheṇāhaṃpratyayasyādhyastātmaviṣa-
<pb n="413"/>
<br/>yatvaṃ siddhamiti tādṛśādhyāsanivṛttiprayojanakatvādātmarūpasaṃdigdhaviṣayasattvācca
<br/>vedāntaśāstramārambhaṇīyamityupasaṃharati -- <b>tathā ceti | āvidyaketi |</b> anādya-
<br/>vidyāmūlako yaḥ saṃsārabandhastannivartakatvācchāstrasyetyarthaḥ | dṛṣṭāntaṃ viśadayati --
<br/><b>yatheti |</b> yoṣā strī | <b>aphalatvāditīti |</b> pūrvapakṣiṇā hyanena hetunā brahma
<br/>vicāryapadaṃ na bhavatīti sādhitaṃ prāk (da. 16 paṃ. 138) | <b>śrutigamyeti |</b>
<br/>śrutyekasamadhigamyamātmatattvaṃ nāhamiti pratyayenāvabudhyate | ahamiti pratyayastvahaṃ-
<br/>kārātmanostādātmyādhyāsamūlakaḥ | ātmano'pratyakṣatvepyākāśa iva yadṛcchayā
<br/>tatra mohaḥ saṃbhavatyeva | mithyājñānarahita ātmani na kathamapi mohaḥ padaṃ dhatta
<br/>ityarthaḥ | <b>asaṃdigdhatvāditi |</b> ayaṃ hetuḥ pūrvaṃ (da. 16 paṃ. 114) vima-
<br/>tamajijñāsyamityādyanumāne pūrvapakṣiṇā pradarśitaḥ |
</p>
<p>ātmaviṣayakaṃ saṃdehaṃ nirūpayati -- <b>yadyapīti | indriyāṇīti |</b> indriyā-
<br/>tmavādinontaḥkaraṇātmavādinaśca lokāyataviśeṣā eva | mīmāṃsakaikadeśināṃ
<footnote>16|228 -- na viṣayaḥ <roman>for</roman> viṣayaḥ <roman>D.</roman></footnote>
<pb n="414"/>
<br/>bhaṭṭācāryāṇāṃ mataṃ pradarśayati -- <b>dravyeti |</b> dravyasvabhāvo bodhasvabhāvaścātmetyarthaḥ |
<br/>jñānājñānasvarūpa iti yāvat | ayaṃ hi teṣāmāśayaḥ -- ātmānandamayaḥ (tai. 2 | 5 | 1)
<br/>iti śrutau prācuryārthe mayaṭpratyayo virodhyaṃśasya leśatostitvaṃ gamayati | virodhyaṃ-
<br/>śaśca dravyāṃśaḥ | suptotthitasya hi sukhamahamasvāpsaṃ na kiṃcidavediṣam -- iti
<br/>parāmarśo dṛśyate | suṣuptau prakāśābhāve suṣuptirasākṣiketi parāmarśo na syāt |
<br/>tena suṣuptau prakāśāṃśaḥ siddhaḥ | na kiṃcidavediṣamiti paramarśādaprakāśarūpo
<br/>dravyāṃśaśca siddha iti | <b>janmādyasyeti |</b> asya puro dṛśyamānasya jagata utpatti-
<br/>sthitilayā yato bhavanti tadbrahmeti sūtrārthaḥ | sarveṣāṃ vedāntavākyānāṃ brahmaṇi
<br/>tātparyaṃ samanvayākhyaprathamādhyāyapratipādyam | tathā ca brahmavicārārambhabodhaka-
<br/>mathāto brahmajijñāsā (bra. sū. 1 | 1 | 1) iti prathamamadhikaraṇaṃ prathamādhyāyasaṃ-
<br/>gataṃ bhavatītyarthaḥ |
</p>
<p><b>vyāptasyeti |</b> agnivyāptasya dhūmasyeva brahmavyāptasya kasyāpi liṅgasyādarśanāt
<pb n="415"/>
<br/><b>vidhatta iti |</b> taṃ tvaupaniṣadaṃ puruṣaṃ pṛcchāmi (bṛ. 3 | 9 | 26) iti śrutāvaupaniṣada-
<br/>miti padena paramātmana upaniṣatpratipādyatā bodhyate | ānando brahma (tai. 3 | 6 | 1)
<br/>yaḥ sarvajñaḥ (mu. 1 | 1 | 9) ityādiśrutayaśca paramātmānaṃ pratipādayantīti bhāvaḥ |
<br/><b>pratipādanīyamiti |</b> ekavākyatayā yojanīyamityarthaḥ | tāmevaikavākyatāṃ
<br/>pradarśayati -- <b>viṣayatveti |</b> yadā ghaṭādijñānaṃ jāyate tadāntaḥkaraṇaviśeṣo buddhi-
<br/>rūpaḥ svāntargatacidābhāsasahito ghaṭādiviṣayaṃ vyāpnoti | tatra buddhivyāptyā
<br/>ajñānarūpamāvaraṇaṃ vinaśyati | cidābhāsavyāptyā ghaṭaḥ sphurati | jaḍasya ghaṭasya
<br/>svayaṃ prakāśābhāvāt | tathā coktam --
</p>
<p><lg><l>buddhitatsthacidābhāsau dvāvapi vyāpnuto ghaṭam |</l>
<l>tatrājñānaṃ dhiyā naśyedābhāsena ghaṭaḥ sphuret ||</l></lg> (paṃ. da. 7 | 91) iti |
<br/>sphuraṇaṃ ca jñāne svākārasamarpaṇam | evaṃ cāvaraṇabhaṅgaḥ sphuraṇaṃ ceti phaladvayam |
<br/>yatra ca tattvamasi (chā0 6 | 8 | 7) ityādivākyairātmajñānaṃ jāyate tatra buddhivṛtti-
<br/>vyāptyāvaraṇabhaṅgarūpaṃ phalaṃ jāyate | āvaraṇabhaṅge sati sadyaḥ svayaṃprakāśa ātmā
<br/>svayameva sphurati | tathā ca tatra sphuraṇasya svayaṃ siddhatvānna vākyajanyajñānasya
<br/>tatphalaṃ bhavitumarhati | tadabhiprāyeṇātmani jñānaviṣayatvasya niṣedhaḥ | āvaraṇa-
<br/>bhaṅgarūpaṃ tu phalaṃ tatra saṃbhavatyeveti tadabhiprāyeṇa jñānaviṣayatvamuktamiti | <b>anā-
<br/>dheyeti |</b> brahma śrutergocaro na bhavati | yataḥ śrutiḥ svayaṃ sphuraṇarūpe brahmaṇi
<br/>sphuraṇarūpaṃ phalamutpādayituṃ na prabhavati | prameyatvaṃ tu tasya jñāne svākārasama-
<br/>rpaṇādbhavatītyarthaḥ | <b>na prakāśyamiti |</b> yato brahmaṇaḥ svayaṃprakāśotastatpramāṇena
<br/>prakāśyaṃ na bhavati | kiṃ tvāvaraṇabhaṅgaḥ pramāṇena jāyata ityatastadbrahma prameya-
<br/>mityucyata ityarthaḥ |
</p>
<pb n="416"/>
<p>śabdānāṃ kāryārtha eva śaktigraha iti mīmāṃsakamatānurodhenāśaṅkate -- <b>nanviti |</b>
<br/>kartavyamiti buddhiviṣayībhūtaṃ kāryamityucyate | saṃgatiḥ śabdārthayoḥ saṃbandhaḥ |
<br/>bālānāṃ prāthamikaḥ śaktigraho vṛddhavyavahārādeva bhavati | vyavahāraśca gāmānaye-
<br/>tyādividhivākyaśravaṇasamanantarabhāvī gavānayanādirūpaḥ | atra gavānayanaṃ kārya-
<br/>tvena pratīyate | vidhipratyayaśravaṇena tasya kartavyatvena buddhyārūḍhatvāt | tathā ca
<br/>kāryabhūtānayane nīdhātoḥ saṃgatiṃ bālo gṛhṇāti | rāmo rāvaṇamājaghānetyādi
<br/>siddhavākyaṃ tu na kasyacidvyavahārasya prayojakamiti na tādṛśavākyādbālasya
<br/>śaktigrahaḥ | tathā cākāryabhūte siddherthe śabdasya śaktigraha eva nāstīti kutastatrārthe
<br/>prayujyamānaḥ śabdaḥ pramāṇabhūtaḥ syāt | evaṃ ca satyaṃ jñānamanantaṃ brahma (tai. 2 | 1 | 1)
<br/>ityādīnāṃ siddhabrahmabodhakavākyānāṃ na prāmāṇyamityāśayaḥ | <b>na hyastīti |</b>
<br/>śabdasya siddhārthapratipādakatvaṃ tasminnarthe tasya prāmāṇyaṃ ca śabdasya kāryārthe śakti-
<br/>graheṇa virodhānna saṃbhavatītyarthaḥ | atha kvacitsiddhavākyādapi śaktigraho jāyata
<br/>ityāśayenāśaṅkate -- <b>nanu mukheti |</b> caitra putraste jāta iti siddhārthapratipādakaṃ caitramu-
<br/>ddiśya devadattenoccāritaṃ vākyaṃ śrutvā caitrasya mukhaṃ prasannaṃ bhavati | tena ca liṅgena
<br/>putraste jāta iti vākyasyārthaṃ putrajanmarūpaṃ vyutpitsurdevadatto niścinoti | na ca
<br/>mukhaprasādasya dravyaprāptyāderapi saṃbhavena tena liṅgena putrajanmana eva kathaṃ niścaya
<br/>iti vācyam | āsannaprasavāṃ caitrabhāryāṃ jñātavato devadattasya putrajanmaniścaya-
<br/>saṃbhavāt | tathā ca siddhavākyādapi śaktigrahasaṃbhavānnāprāmāṇyaṃ siddhavākyā-
<br/>nāmiti bhāvaḥ | <b>putrajanmavaditi |</b> itarakāraṇāsaṃbhave hi pariśeṣātputrajanmaiva
<br/>harṣakāraṇamiti niścayaḥ syāt | asaṃbhavastu na kāraṇāntarāṇāṃ dṛśyate | kanyāyāṃ
<br/>jātāyāmapi sukhakārakaprasūterharṣahetutvāt | ādiśabdena sulagnaprasavasaṃgrahaḥ |
<pb n="417"/>
<br/>kiṃ ca putraste jāta iti na siddhavākyam | vaktṛtātparyānurodhena tvaṃ jānīhīti
<br/>vidhibodhakaśabdādhyāhārāt | tathā ca kāryavākyamevaitaditi na siddhavākyā-
<br/>cchaktigraha ityabhiprāyeṇāha -- <b>putrasta iti |</b> yathā dvāramityukte pidhehīti vidhi-
<br/>bodhakaṃ kriyāpadamadhyāhriyate tadvat | etena vākye vidhermukhyatvena tadbodhaka-
<br/>padādhyāhāronucita ityapāstam | sati tātparye vidhibodhakapadādhyāhārasyāpyā-
<br/>vaśyakatvāt | <b>pravṛttirveti |</b> nityena vedena kṛtakenānityena sūtrādinā vā
<br/>yena śabdaviśeṣeṇa puruṣāṇāṃ kasmādapi pravṛttiḥ kasmādapi nivṛttirvopadiśyeta
<br/>tacchāstramityucyata ityarthaḥ | śāstyaneneti śāstraṃ śāsanakaraṇam | śāsanaṃ cāmu-
<br/>kaṃ kurvamukaṃ mā kārṣīriti prakāradvayenaiva saṃbhavati | siddhabrahmabodhakātsatyaṃ jñānam
<br/>(tai. 2 | 1 | 1) ityādivākyāttu na vidhirnāpi pratiṣedhaḥ pratīyata iti tasya
<br/>śāstratvābhāvaprasaṅga iti bhāvaḥ | <b>na caiteṣāmiti |</b> satyaṃ jñānam (tai.
<br/>2 | 1 | 1) ityādīnāṃ siddhabrahmabodhakavedāntavākyānāṃ kathamapi vidhisaṃbandhā-
<br/>bhāve svarūpabodhanasya na kaścidupayogo dṛśyata ityāśayaḥ |
</p>
<p><b>putrapadeti |</b> putrapadena cihnitaṃ vastraṃ pradarśayan vārtāhāraścaitramuṃddiśya putraste
<pb n="418"/>
<br/>jāta iti bravīti cettatra putrajanmaiva harṣātiśayakāraṇaṃ niścitaṃ bhavati | tathā
<br/>ca siddhavākyādapi śaktigrahaḥ saṃbhavatyeveti bhāvaḥ | etaduktaṃ bhavati -- caitrasya
<br/>putrotpattiryena pratyakṣatonubhūtā sa devadattādistādṛśaputrapadaliptakuṅkumāṅkitapa-
<br/>ṭapradarśakena vārtāhāreṇa saha caitrasakāśaṃ gataḥ | tato diṣṭyā vardhase caitra
<br/>putraste jāta iti vārtāhāroktiśravaṇasamanantaraṃ pulakitaśarīramutphullagaṇḍayuga-
<br/>lamullasitanayanayugalaṃ caitramavalokayaṃstatpramodaliṅgena sa eva nūnaṃ madavalokitaḥ
<br/>putrasaṃbhavosya pramodaheturiti niścinoti | yadyapi sukhaprasavastatra vidyate
<br/>tathāpi vidyata ityetāvanmātreṇa na sa harṣahetutvena niścīyate | gāmānayetyādā-
<br/>vapi gavānayanārthaṃ pravṛttasya chatropānaddhāraṇādi vidyata iti gāmānayetyādi-
<br/>vākyasya cchatradhāraṇādyarthe śaktigrahāpatteriti | <b>dṛṣṭeti |</b> vijñātaputrajanma vihā-
<br/>yāvijñātaharṣahetukalpanamayuktamiti pradarśayituṃ dṛṣṭetyādiviśeṣaṇam | vijñātādapi
<br/>priyāsukhaprasavādviśeṣadarśanārthaṃ tatpadāṅkiteti viśeṣaṇam | <b>mukhyārtheti |</b>
<br/>siddhārthaparavākyepi mukhyārthavācakatvena prayogopapattau satyāmadhyāhāronucita
<br/>ityarthaḥ | <b>na cātreti |</b> brahmapratipādakavedāntavākye vidhirna saṃbhavatītyarthaḥ |
<br/><b>viditeti |</b> yena śabdārthasaṃbandho jñātastathā vyākaraṇaśāstraṃ mīmāṃsāśāstraṃ
<footnote>16|305 -- pravṛttiparāṇāmeva śāstratvam <roman>for</roman> śāstratvaprasiddhyā ca na svarūpaparatvam <roman>D.</roman></footnote>
<pb n="419"/>
<br/>ca yenādhītaṃ tasya śrutācchabdācchābdaṃ jñānamavaśyaṃbhāvīti tadarthaṃ na
<br/>vidhyapekṣetyarthaḥ | nyāyapadena jaiminīyanyāyagrahaṇam | <b>bhāvanāyā iti |</b>
<br/>yathāgnisaṃnikarṣe śaityapīḍānivṛttistadasaṃnikarṣe śaityapīḍāyā anivṛttirityanva-
<br/>yavyatirekābhyāmagnisaṃnikarṣasya śaityavināśakāraṇatvamavagamyata iti na tadarthaṃ
<br/>śaityāpanodārthamagniḥ sevya iti vidhyapekṣā dṛśyate tathā nididhyāsane
<br/>jñānātiśayo dṛśyata iti na tadarthaṃ vidhyapekṣā | vidhiṃ vināpi bhāvanāyāḥ
<br/>prāptatvāt | paunaḥpunyena cintanaṃ bhāvanā | nididhyāsanamiti yāvat |
<br/><b>tasya nityatveneti |</b> yatkartuṃ yogyaṃ tadeva vidheyaṃ bhavati | yacca na kadāpi
<br/>sadyathā śaśaśṛṅgaṃ yacca nityaṃ sadeva yathā brahmasvarūpaṃ tadubhayaṃ na kathamapi
<br/>kartuṃ yogyaṃ bhavati | ādye kārakavyāpāreṇāpi sattvāyogāt | antye kāraka-
<br/>vyāpārātprāgeva sattvasya siddhatvāt | <b>phalatveneti |</b> phalamuddiśya tadupāyo
<br/>vidhīyate | yathā svargādyuddeśena yāgādikam | na tu phalameva svayaṃ vidheyaṃ
<br/>bhavati | <b>arhe kṛtyeti |</b> kṛtyasaṃjñakāstavyādayaḥ pratyayāstṛcpratyayaścārhārthe bhava-
<br/>tīti sūtrārthaḥ | tathā ca jñātavya ityasya jñātumarha ityarthaḥ | draṣṭavya ityasya
<br/>dgaṣṭumarha ityarthaḥ |
</p>
<p>evaṃ śāstrasya saccidānandaikarasaṃ pratyagātmabhūtaṃ brahma viṣaya iti prasādhyā-
<br/>dhunā śāstrasyādhyāsanivṛttiḥ prayojanam (da. 16 paṃ 232) iti prāguktaṃ
<br/>prayojanaṃ viśadayati -- <b>niṣpradeśa iti |</b> pradeśovayavaḥ | yadyapi paramāṇusaṃyo-
<br/>gāddvyaṇukamutpadyate dvyaṇukasaṃyogāttryaṇukamutpadyata evaṃ krameṇa pṛthivyaptejovāyū-
<pb n="420"/>
<br/>nāmutpattirityayaṃ dṛśyamānaḥ prapañcaḥ satya eva na tvadhyastaḥ | pūrvamasanneva ghaṭā-
<br/>diravayavī padārthovayavairārabhyata ityārambhavādasya naiyāyikairvaiśeṣikaiścāṅgīkṛta-
<br/>tvāt | tataścādhyāsa eva na sidhyati | tannivṛttiḥ prayojanaṃ tu dūra eva |
<br/>tathāpi nāyamārambhavādo yuktaḥ | paramāṇūnāṃ niravayavatvena saṃyogāsaṃbhavāt |
<br/>saṃyogo hyavyāpyavṛttiḥ | sa ca sāvayavasyaiva vastunaḥ saṃbhavati | tathā
<br/>sāṃkhyābhyupagataḥ pariṇāmavādopi na yuktaḥ | acetanāyā mūlaprakṛteścetana-
<br/>saṃbandhamantareṇa pariṇāmāsaṃbhavāt | puruṣasya tvaudāsīnyameva sarvathā sāṃkhyai-
<br/>raṅgīkṛtam | na cārambhavādasya pariṇāmavādasya cāyuktatve prapañcoyamasanne-
<br/>vāstviti vācyam | tasya pratītatvāt | na caivaṃ prapañcasya pratītatvā-
<br/>dagatyārambhavādaṃ pariṇāmavādaṃ vā kathaṃcidāśritya prapañcaḥ satya evāstviti
<br/>vācyam | jñānidṛṣṭyā tasya bādhopalambhāt | satyasya ca bādhāyogāt |
<br/>tathā ca khyāterbādhasya copapattaye vivartavāda evāśrayaṇīyo bhavatīti prapañca-
<br/>syādhyastatvaṃ siddham | <b>anirvacanīyo</b> jñānabādhyaḥ | <b>cidvivarto</b> brahmaṇi
<br/>kalpitaḥ | <b>svarūpeti |</b> yathā vastutaḥ śuktau satyāṃ tatredaṃ rajatamiti pratīti-
<br/>rbhavati | tatra śukteḥ svarūpāparityāgenaiva rajatarūpāpattirdṛśyate | <b>satyami-
<br/>thyeti |</b> ātmā satyaḥ | ahaṃkārādiprapañcaśca mithyā | ahaṃkārādāvanātmani
<br/>nātmanaḥ svarūpamadhyasyate | kiṃ tvātmasaṃsargaḥ | ātmani tvahaṃkārādīnāmanātmanāṃ
<br/>mithyābhūtānāṃ svarūpamapyadhyasyate | ayameva satyamithyākhyāvabhāsa ityucyate |
<br/>śuktyādau rajatādyadhyāsepyevamūhyam | <b>arthādhyāsa iti |</b> śuktau mithyābhū-
<br/>tasya rajatasyādhyāsorthādhyāsaḥ | mithyābhūtasya jñānasyātmanyadhyāso jñānā-
<br/>dhyāsaḥ | <b>pramāṇeti |</b> pramāṇaṃ doṣaḥ saṃskāraścetyetantritayājjanma yasyāstādṛśī
<br/>yānyasyānyātmatā vastvantarasvarūpatvaṃ tat tādṛśavastujñānaṃ ceti dvayaṃ sudhīmi-
<pb n="421"/>
<br/>radhyāsa itīṣṭamityarthaḥ | pramāṇaṃ cakṣurādikam | doṣo dūratvādiḥ | saṃskāraśca
<br/>pūrvaṃ rajatānubhavādātmanyutpannaḥ | etantritayasattva eva śuktāvidaṃ rajatamiti
<br/>bhramo jāyata iti prasiddhameva | <b>doṣeṇeti |</b> ātmanyahaṃkārādhyāso nirupā-
<br/>dhikabhramaḥ | yathānupahita idamaṃśe rajatasaṃskārasahitāvidyayā rajatādhyāso
<br/>bhavati tathā pūrvapūrvāhaṃkārādinā karmaṇā vā kṣobhitayā avidyayā cidrūpa
<br/>ātmanyanupahitehaṃkārādhyāso bhavati | ekasminneva brahmaṇyupahite jīveśvararūpeṇa
<br/>bhedāvabhāsaḥ sopādhikabhramaḥ | <b>bhāṣyakāra iti |</b> śrīmacchaṃkarācāryaiḥ śārī-
<br/>rabhāṣyārambhedhyāsabhāṣye etaddṛṣṭāntadvayamudāhṛtya lokānubhavaḥ pradarśitaḥ |
</p>
<p>athādhyāsamasahamānasyākhyātivādino mīmāṃsakasya matamutthāpayati --
<br/><b>atra prabhākara -- ityādinā iti siddham -- ityantena |</b> sa hi śuktau jāya-
<br/>mānamidaṃ rajatamiti jñānaṃ na bhramaḥ | kiṃ tu yathārthameva | tacca naikaṃ jñānam |
<br/>idamiti pratyakṣajñānam | rajatamiti tu pūrvadṛṣṭarajatasmṛtyākārapradarśanam | tatre-
<br/>damiti pratyakṣe purovarti dravyamātraṃ gṛhyate | doṣavaśāttadgataśuktitvasya na
<br/>grahaṇam | tacca gṛhītaṃ rajatasadṛśatayā rajatasaṃskārodbodhakrameṇa rajatasmṛtiṃ
<br/>janayati | sā ca tadgṛhītamityevaṃ gṛhītagrahaṇasvabhāvāpi doṣavaśādgṛhītatvāṃśa-
<br/>pramoṣādgrahaṇamātramavatiṣṭhate | ayameva tattāṃśapramoṣaḥ | tathā ca pratyakṣaṃ smaraṇaṃ
<pb n="422"/>
<br/>ceti jñānadvayasya mithaḥ svarūpato viṣayataśca bhedāgrahādvastuto bhinnamapi jñāna-
<br/>dvayamidaṃ rajatam -- ityabhedavyavahāraṃ pravartayati | rajatārthinastatra pravṛttistu
<br/>purovartipadārthe nedaṃ rajatamityevaṃ rajatabhedasyājñānādbhavatīti manyate | <b>rajata-
<br/>pratyayasyeti |</b> rajatajñānasya śuktikāviṣayakatvaṃ na saṃbhavatītyarthaḥ | na hi
<br/>ghaṭajñānaṃ kadācidapi paṭaviṣayakaṃ bhavitumarhati | <b>ālambanatvam |</b> viṣayatvam |
<br/>śukte rajatapratītikāraṇatvena tādṛśapratītiviṣayatvamiti dvitīyaṃ pakṣamutthāpa-
<br/>yati -- <b>atha kaladhauteti |</b> kaladhautaṃ rajatam | tasya bodhaḥ smaraṇātmakaṃ
<br/>jñānam | tatkāraṇībhūto yaḥ saṃskārastadudbodhakāraṇatvaṃ śukteḥ | tena rajatajñāna-
<br/>viṣayatvaṃ śukteriti manyasa ityarthaḥ | <b>aśliṣṭam |</b> ayuktam | <b>virudhyata
<br/>iti |</b> śuktikāyā viṣayatve hi śuktikaivānubhūyeta na rajatamiti bhāvaḥ |
<br/><b>śālikanātha iti |</b> śālikanāthena prabhākaramatānusāriṇā prakaraṇapañcikā-
<br/>khyo grantho viracitaḥ | tatra nyāyavīthīnāmakaṃ caturthaṃ prakaraṇam |
</p>
<pb n="423"/>
<p>atha bhramātmakajñānotpattau kāraṇābhāvādapi na tādṛgjñānaṃ svīkartuṃ śakyata
<br/>ityāha -- <b>kiṃ ceti | na samasti |</b> na saṃbhavati | <b>doṣāṇāmiti |</b> doṣā
<br/>hi svāśraye svabhāvato vidyamānasya kāryotpādanasāmarthyasya pratibandhaṃ kuryurnā-
<br/>pūrvaṃ sāmarthyaṃ tatrotpādayeyuḥ | <b>kuṭajaḥ |</b> vatsakaḥ (kuḍā iti pra.) |
<br/><b>dāveti |</b> dāvāgnidagdhādvetrabījātkadalīkāṇḍotpattiriti vanauṣadhijñāḥ | kadalī
<br/>rambhā | <b>na sthāne |</b> na yuktam | <b>dagdhasyeti |</b> vetrotpādanasāmarthye vidyamāna
<br/>eva yadi tasmātkadalyutpattirjāyeta tarhi viparītakāryakaraṇe tadudāharaṇaṃ
<br/>saṃbhavennānyathā | <b>na ceti |</b> bhasmako rogaviśeṣaḥ | tena dūṣito jāṭharāgniśce-
<br/>dāhārādhikyepi kṣaṇamapi nāpacanaṃ bhavati | kaukṣeyako jāṭharaḥ | āśuśu-
<br/>kṣaṇiragniḥ | <b>aśiteti |</b> jātavedā agniḥ | āhāraparipāke tasmādrudhirā-
<br/>dirasotpādane ca svābhāvikameva jāṭharāgneḥ sāmarthyam | kevalamāhārādhikyā-
<br/>dyattatrāgnau māndyaṃ samutpadyate tasya bhasmakarogeṇa pratibandhaḥ kriyate | tathā
<br/>rudhirādirasotpādane ca pratibandhaḥ kriyate | <b>ayatheti |</b> arthasya śuktyāderyo-
<br/>nyathā rajatādirūpeṇa bodhastādṛśasyāyathārthasya bodhasyotpattau na kimapi kāra-
<br/>ṇamasti | doṣāstatra kāraṇamiti cettanna saṃbhavati | yato doṣāṇāṃ kāryotpā-
<pb n="424"/>
<br/>danaśaktipratibandhakatvameva na tvapūrvaśattayutpādakatvam | bhasmakādīnāṃ
<br/>yaddoṣatvaṃ tadrudhirotpādanarūpakāryapratibandhakatvādeva | yato jāṭharāgne rudhirā-
<br/>dyutpādanaṃ svābhāvikaṃ kāryamityarthaḥ |
</p>
<p><b>api ceti |</b> avidyamānepi rajate yadi rajatajñānamutpadyata iti svīkriyate
<br/>tarhi jñānaṃ viṣayābhāvepi jāyamānatvādviṣayavyabhicāri bhavati | tathā ca
<br/>rajatamastītyāptenoktepi tadāptajñānaṃ viṣayābhāvepi jāyamānaṃ kadācitsyāditi
<br/>śaṅkāsaṃbhavena rajataniścayābhāvādrajatārthinaḥ pravṛttirna syāt | evaṃ sarvameva
<br/>jñānaṃ śaṅkākalaṅkitamiti vyavahāralopaprasaṅgaḥ | loke vyavahārastu niścitajñāna-
<br/>pūrvako'pratihato dṛśyata iti bhāvaḥ | <b>yadi ceti |</b> rajatādyarthaṃ vināpi yadi
<br/>tajjñānaṃ syāccettādṛśaṃ vyabhicārijñānaṃ kathaṃ svaviṣayībhūtapadārthāstitvaviṣayakaṃ
<br/>viśvāsaṃ janayedityarthaḥ | tathā ca na tatrāvidyamānasya rajatasya pratyakṣajñānavi-
<br/>ṣayatvamiti vastumātrapratyakṣaṃ rajatasmaraṇaṃ ceti jñānadvayamevāṅgīkaraṇīyaṃ na
<br/>tu rajataviṣayakamekaṃ viśiṣṭajñānamityāśayaḥ |
</p>
<p><b>nanviti |</b> viparyayo mithyājñānam | taccātra rajataviṣayakamekaṃ viśiṣṭaṃ
<br/>pratyakṣajñānam | tanmūlaka evedaṃ rajatamityādiśabdaprayogarūpo viśiṣṭavyavahāro
<br/>jāyate | uktamithyājñānānaṅgīkāre tu sa vyavahāro na sidhyatītyarthaḥ |
<br/><b>yadyevamiti |</b> yatra vastuta eva jñānadvayaṃ sarvasaṃmataṃ yathā śuktikāyāḥ
<pb n="425"/>
<br/>śuktikātvena jñānaṃ tatastanmūlakaṃ rajatasmaraṇaṃ ca tatredaṃ rajatamiti viśiṣṭavya-
<br/>vahāro na dṛśyate | jñānadvayasya tādṛśavyavahārakāraṇatvāṅgīkāre tu tatrāpi
<br/>tathā vyavahāraḥ syādityarthaḥ | <b>tatredamitīti |</b> mātrapadena śuktikāyāḥ
<br/>śuktikātvena jñānaṃ vyāvartyate | cakṣurindriyasya doṣadūṣitatvena tena śukti-
<br/>kāyāḥ śuktikātvenāgrahaṇāt | tathā ca śuktikāyā idamiti sāmānyarūpeṇaiva
<br/>grahaṇam | rajatajñānaṃ tu na pratyakṣam | tadviṣayībhūtasya rajatasyāsaṃnihitatvena
<br/>saṃprayogābhāvāt | saṃprayogo viṣayendriyasaṃnikarṣaḥ | nāpyanumitiḥ | rajatavyā-
<br/>ptaliṅgasya tatrādarśanāt | upamityādikaṃ tu tattannimittāsaṃbhavāddūrāpetameva |
<br/>evaṃ ca rajatajñānaṃ saṃprayogāderanubhavahetoḥ sakāśādanutpannatayā na pratyakṣādyanu-
<br/>bhavarūpaṃ saṃbhavatīti pariśeṣātsmaraṇarūpaṃ tadityāstheyam | saṃbhavati ca tatra
<br/>smaraṇalakṣaṇam | rajatasadṛśavastudarśanodbuddharajatasaṃskāramātrajanyatvāt | tatra
<br/>smaraṇe tattāṃśo doṣavaśānna gṛhyate | <b>nanvatreti |</b> rajatasyāsattvātkathaṃ rajatā-
<br/>bhāso yujyata iti śaṅkā | ucyata ityādyuttaram | <b>viṣayīkṛtyeti |</b> vyava-
<br/>sthāpitamityadhyāhṛtya ktvāpratyayopapattirdraṣṭavyā | <b>smṛtyeti |</b> pūrvānvayi |
<br/>śukteḥ sakāśādvivecitaṃ rajataṃ smṛtyā na viṣayīkṛtamityarthaḥ | vivecitaṃ
<br/>pṛthakvṛtam |
</p>
<pb n="426"/>
<p><b>deśabhedeneti |</b> idamiti pratyakṣātpravṛttistādṛśapadārthābhimukhī | smaraṇā-
<br/>jjāyamānā tu na niyamena tādṛśyeva jāyeta | kiṃ caikaikasmādapi pravṛttiprasaṅgaḥ |
<br/><b>prayatneti |</b> prayatnāyaugapadyājjñānāyaugapadyāccaikam -- iti kaṇādasūtram (3 | 2 | 3) |
<br/>anena sūtreṇaikasmiñcharīre manasa ekatvamucyate | yadyekaikasminnapi śarīre bahūni
<br/>manāṃsi syustadā prayatnānāṃ jñānānāṃ ca yaugapadyaṃ syāt | dvābhyāmavayavābhyāṃ
<br/>mitho viruddhaṃ prayatnadvayaṃ yugapadutpadyeta | tathā dvābhyāmindriyābhyāṃ jñānadvayaṃ
<br/>yugapadutpadyeta | tadadarśanādekasmiñcharīra ekaṃ manaḥ sidhyatītyarthaḥ | tathā
<br/>cātra jñānadvayasya sahāvasthānābhāvena saṃbhūya kāraṇatvaṃ na saṃbhavati | <b>niranta-
<br/>rotpannayoriti |</b> avyavadhānenotpannayorityarthaḥ | yadyekaṃ jñānaṃ prathamakṣaṇa
<br/>utpannamaparaṃ ca dvitīyakṣaṇavyavadhānena tṛtīyakṣaṇe taduttarakṣaṇe votpannaṃ tadā
<br/>tayoḥ sahāvasthānaṃ kathamapi na saṃbhavati | paraṃ tvavyavadhānenotpannayostṛtīya-
<br/>kṣaṇe sahāvasthānaṃ saṃbhavati | jñānaṃ hi prathamakṣaṇa utpadyate dvitīyakṣaṇe sthīyate
<br/>tṛtīyakṣaṇe vinaśyati | idaṃ rajatamityatra grahaṇasmaraṇātmakajñānadvayamadhya ekaṃ
<br/>prathamakṣaṇa utpannamaparaṃ dvitīyakṣaṇa utpannam | tayoḥ saṃbhūya kāryakāritvaṃ
<br/>tṛtīyakṣaṇe vaktuṃ śakyam | tatra prathamakṣaṇotpannaṃ vinaśyadavasthaṃ dvitīyakṣaṇotpannama-
<br/>vinaśyadavasthamiti bodhyam | <b>nanu rajateti |</b> rajatasmaraṇena pravṛttaścettādṛśa-
<br/>smaraṇaviṣayībhūte gṛhagatamañjūṣādigate rajate pravṛttiḥ syānna tu purovartivastva-
<br/>bhimukhī pravṛttiḥ syāditi bhāvaḥ | <b>svarūpata iti |</b> saṃnihitarajatagocarajñānaṃ
<br/>cakṣuḥsaṃnikṛṣṭasatyarajataviṣayakaṃ yathārthaṃ pratyakṣajñānam | tadyathedaṃ rajatamiti raja-
<pb n="427"/>
<br/>tatvedaṃtayoḥ sāmānādhikaraṇyavyavahāraṃ taddvārā pravṛttiṃ ca janayati tathā
<br/>tatsārūpyeṇaitajjñānadvayamapi tādṛśavyavahāraṃ pravṛttiṃ ca janayati | jñānadvayasya
<br/>tatsārūpyaṃ ca bhedāgrahaṇāt | iyāṃstu viśeṣaḥ | satyarajatapratyakṣe hi rajatatvedaṃ-
<br/>tayorvastuto mithaḥ saṃsṛṣṭatvena tayorasaṃsargo nāsti | atastajjñānamasaṃsargā-
<br/>viṣayakam | tathā tatpratyakṣaṃ vastuta ekaṃ na tu nānetyavāntarabhedo nāstyeva |
<br/>atastatra bhedasyāgrahaṇam | jñānadvayasthale tu vastutastayordvayorjñānayorasaṃsarga eka-
<br/>tvābhāvādavāntarabhedaśca yadyapi vartate tathāpi doṣavaśāttadagrahaṇam | tathā hi --
<br/>asaṃsargasya bhedasya ca grahaṇaṃ virodhasphuraṇādbhavati | virodhaśca tattedaṃtayostathā
<br/>śuktitvarajatatvayośca | tatra pratyakṣe yadyapīdaṃtā bhāsate tathāpi tadviruddhā tattā
<br/>doṣavaśātsmaraṇe na bhāsate | tathā smaraṇe yadyapi rajatatvaṃ viṣayībhavati tathāpi
<br/>tadviruddhaṃ śuktitvaṃ doṣavaśātpratyakṣe na viṣayībhavati | tathā ca virodhānava-
<br/>bhāsena svarūpato viṣayataśca vidyamānasyāpi bhedasyāgrahaṇam | tatra svarūpato
<br/>vidyamānasya bhedasyāgrahaṇaṃ tattārūpaparokṣāṃśasya doṣavaśena smaraṇenavabhāsāt |
<br/>viṣayato vidyamānasya bhedasyāgrahaṇaṃ tu doṣavaśena śuktyaṃśasya pratyakṣenavabhāsā-
<br/>diti | <b>grahaṇasmaraṇe iti |</b> yayormitho vidyamānopi bhedo nāvabhāsate tādṛśa-
<br/>midaṃ grahaṇasmaraṇātmakaṃ jñānadvayaṃ rajatayathārthajñānādbhinnamapi bhedāgrahaṇasārū-
<pb n="428"/>
<br/>pyādabhinnamiva tatkāryakāri bhavatītyarthaḥ | <b>agṛhīteti |</b> na gṛhīto viveko
<br/>mitho bhedo yenāta evāpannaṃ prāptaṃ saṃnihitarūpyajñānena rajatayathārthapratyakṣeṇa saha
<br/>sārūpya yena tādṛśamityarthaḥ | <b>tayorabhāvāditi |</b> grahaṇasattvepi smaraṇābhā-
<br/>vāt | na hi tatra pītatvāṃśaḥ smaraṇaviṣayo bhavati | saṃskārodbodhakābhāvāt |
<br/>tathā ca tatra pītaḥ śaṅkha iti vyavahāro na syāditi śaṅkakāśayaḥ | <b>agṛhīta-
<br/>vivekayoriti |</b> yadyapyatra grahaṇasmaraṇātmakaṃ jñānadvayaṃ nāsti tathāpi vyavahāra-
<br/>prayojakaṃ jñānadvayaṃ grahaṇātmakamevātra vartate | pīta ityeka pratyakṣam | śaṅkha
<br/>ityaparaṃ pratyakṣam | grahaṇātmakajñānadvaye cāsminvastuto vidyamānasya mitho'saṃ-
<br/>sargasya bhedasya ca doṣavaśādanavabhāsaḥ | pītaḥ śaṅkha iti dhīśca pittadoṣeṇa
<br/>jāyate | pittaṃ ca pītarūpaviśiṣṭa sūkṣmaṃ dravyaṃ nayanaraśminiṣṭham | raśmayaśca
<br/>śaṅkhena saṃbaddhāḥ | tatra ca doṣavaśena pittasya dravyasya na grahaṇam | tadgataṃ pītarūpaṃ
<br/>kevalaṃ gṛhyate | śaṅkhapratyakṣe ca doṣavaśena śvetarūpasya na grahaṇam | tadāśrayaḥ
<br/>śaṅkhaḥ kevalaṃ gṛhyate | ataśca samīcīnasaṃsargajñānena sarūpametajjñānadvayaṃ bhavati |
<br/>suvarṇādau vastuto vidyamānasya pītaguṇasaṃbandhasya jñānaṃ samīcīnasaṃsargajñānam |
<br/>tena sahāsya pratyakṣajñānadvayasyāsaṃsargānavabhāsarūpasādharmyācca tatrevātrāpi pīta
<br/>iti vyavahāra iti bhāvaḥ | <b>tapanīyaṃ</b> suvarṇam | <b>availakṣaṇyaṃ</b> sārūpyam |
<pb n="429"/>
<br/><b>prathate |</b> avabhāsate | <b>guṇa iti |</b> guṇasya svāśrayadravyāpekṣā | dravyasya
<br/>svāśritaguṇāpekṣā | tathā ca yatra dravyaṃ guṇaścetyetadubhayamavabhāsate tatra tadu-
<br/>bhayasya vastuto mitho'saṃbandhepi tamasaṃbandhaṃ tadubhayabuddhirna viṣayīkarotītyarthaḥ |
<br/><b>satyeti |</b> satyasya pītasyāvabhāsaḥ suvarṇādau draṣṭavyaḥ |
</p>
<p><b>kathamiti |</b> niṣedhasya prāptipūrvakatvaniyamādityāśayaḥ | kaladhautaṃ rajatam |
<br/><b>bhedāgraheti |</b> tathā ca nedaṃ rajatavyavahārārhamityabhiprāyeṇa nedaṃ rajatamiti
<br/>vyapadiśyate | rajataniṣedhāṅgīkārepi tanmūlako rajatavyavahāraniṣedho bhavatyeva |
<br/>tathā cātrobhayābhyupeto rajatavyavahāraniṣedha eva nedaṃ rajatamityasyārtho lāgha-
<br/>vātsvīkāryaḥ | kimatrātiriktarajataniṣedhakalpanayeti | <b>mithyābhāva iti |</b>
<br/>mithyābhāvo mithyātvam | bhrama iti yāvat | ayaṃ bhāvaḥ -- idamityanubhavarūpaṃ
<br/>vijñānaṃ pramāṇameva | bhrāntirūpatā cātra smaraṇarūpasyaiva | anubhavajanyavyavahāra-
<br/>tulyavyavahārapravartakatvepi vyavahārakāle visaṃvādakatvāt | tajjanyapravṛtterniṣpha-
<br/>latvācca | yepi caikamidaṃ vijñānaṃ mithyābhūtamiti manyante tepi bādhakapratyayā-
<br/>dhīnaṃ mithyātvamabhyupagacchanto nedamaṃśasya mithyābhāvaṃ vaditumīśate | tatra
<br/>bādhakābhāvāt | bādhakapratyayadaśāyāmapīdamaṃśasyānuvṛtteriti |
</p>
<pb n="430"/>
<p><b>bhāvavyatirekeṇeti |</b> prāgupapāditametadrāmānujadarśane (da. 4 paṃ. 57) |
<br/><b>evam |</b> abhāvānaṅgīkāre | <b>aparathā |</b> ālambanaṃ vinaiva pratyayo jāyata
<br/>ityaṅgīkāre | māhābhāniko mādhyamiko bauddhaḥ | sa hi śūnyavādī kṛtsnaṃ vyava-
<br/>hāraṃ nirālambanamevāṅgīkaroti | <b>abhāvasyeti |</b> bhūtale ghaṭo nāstīti
<br/>ghaṭābhāvajñānaṃ bhūtalasya dharmiṇo ghaṭasya pratiyoginaśca jñāne satyeva bhavati |
<br/>ato'bhāvanāmakasvatantrapadārthāṅgīkārepi dharmipratiyoginorjñānamāvaśyakameva
<br/>bhavati | tathā ca dharmikalpanāto varaṃ dharmakalpaneti nyāyānusāreṇābhāvo nāma
<br/>kaścanādhikaraṇasya dharmaviśeṣa ityāsthīyate | sa ca kevalabhūtalatvarūpaḥ | tanaiva
<br/>ca ghaṭo nāstīti vyavahāra upapadyata iti bhāvaḥ | kevalabhūtalajñānaṃ ca ghaṭādeḥ
<br/>pratiyogino'darśanādbhavati | tacca pratiyogino'darśanaṃ pratiyogismaraṇena saha-
<br/>kṛtamityanyadetat | <b>amṛteti |</b> śālikanāthamiśraviracitāyāṃ prakaraṇapañcikāyāṃ
<br/>ṣaṣṭhaṃ prakaraṇamamṛtakalānāmakam | <b>atrocyata iti |</b> bhūtalādina iti vastuna
<br/>ityasya viśeṣaṇam | ikoci vibhaktau (pā. sū. 7 | 1 | 73) iti sūtreṇa numā-
<br/>gamaḥ | tṛtīyādiṣu0 (pā. sū. 7 | 1 | 74) iti puṃvadbhāvastu na kṛtaḥ | vaika-
<br/>lpikatvāt | bhūtalādivastuno jñānaṃ dviprakārakam | ekaṃ saṃsṛṣṭaviṣayakaṃ ghaṭava-
<br/>dbhūtalamiti | aparaṃ ca tadaviṣayakaṃ bhūtalamātrajñānam | tadapi dvividhaṃ ghaṭādya-
<pb n="431"/>
<br/>darśanasahakṛtaṃ taddarśanakālikaṃ ca | tatrādyaṃ ghaṭādismaraṇasahakṛtaṃ yadā jāyate
<br/>tadā tādṛśabhūtalasvarūpa evābhāva ityarthaḥ | <b>ata eveti |</b> śālikanāthamiśra-
<br/>viracitāyāṃ prakaraṇapañcikāyāṃ pramāṇapārāyaṇanāmakaṃ pañcamaṃ prakaraṇam | tatra
<br/>pratyakṣānumānopamānaśabdārthāpattirūpāṇi pañcaiva pramāṇānyuktāni | ṣaṣṭhamanupala-
<br/>bdhināmakaṃ pramāṇaṃ mīmāṃsakaikadeśibhirbhāṭṭaiḥ svīkṛtamapi prābhākaramatānusāri-
<br/>bhirasvīkṛtatvānnoktam | taddhyabhāvamātraṃ gṛhṇāti na kadāpi bhāvam | yadi ca
<br/>bhāvādatirikto'bhāvo nāma padārtha eva nāsti tarhi kimarthaṃ tadgrahaṇārthaṃ pramāṇā-
<br/>pekṣeti bhāvaḥ | <b>nanvevamiti |</b> evakāraścakāra itivannaśabdātkārapratyayaḥ |
<br/>na -- ityavyayasya vācyārthābhāvādvaiyarthyam | nañityavyayaṃ svarādigaṇe pāṇininā
<br/>paṭhyate | nañ (pā. sū. 2 | 2 | 6) ityanuśāsanena tasyottarapadena saha tatpuruṣo
<br/>vidhīyate | sa ca virudhyate | tasyānarthakatvenottarapadārthena saha tasyānvayāsaṃbha-
<br/>vāt | <b>vārtam |</b> phalgu | <b>ekonapañcāśaditi |</b> svarāḥ ṣoḍaśa | kakārādayo
<br/>makāraparyantāḥ pañcaviṃśatiḥ | yakārādayaścāṣṭau | saṃkalitā ekonapañcāśat |
<br/>abhāvārthatvādarśanenetyanena vyāptiḥ sūcitā | tathā ca prayogaḥ -- navarṇo nābhāvā-
<br/>rthako varṇatvādakārādivarṇavaditi | <b>uktayā rītyeti |</b> idaṃ rajatamiti grahaṇa-
<br/>smaraṇātmakasya jñānadvayasya satyatvepi visaṃvādipravṛttijanakatvena bhramatvaprasiddhiḥ |
<br/>rajatavyavahāraniṣedhābhiprāyeṇa nedaṃ rajatamiti bādhasya ca prasiddhiḥ | <b>vivādā-
<br/>dhyāsitā iti |</b> yathārthā ayathārthā vetyevaṃ vādagrastā idaṃ rajatamityādayaḥ
<br/>pratyayā ityarthaḥ | anena saṃdigdhasādhyavattvarūpapakṣalakṣaṇamatrānugatamiti sūcitam |
</p>
<pb n="432"/>
<p>athāyathārthajñānaṃ nāstyevetyevaṃ mīmāṃsakamataṃ dūṣayati -- <b>tadapara iti | na
<br/>ca rajatamiti |</b> vastuto rajatasyāsattve vidyamānaṃ śuktikāśakalamidaṃtvena
<br/>jñātamapi rajatārthinaḥ samīhitavastusvarūpaṃ tatsādhanasvarūpaṃ vānubhāvayituṃ na
<br/>śaknotītyarthaḥ | <b>tasyānubhaveti |</b> smaraṇaṃ hyanubhavānusāri | tathā cāyaṃ yasmi-
<br/>ndeśe pūrvaṃ rajatamanvabhūttaddeśābhimukhameva tādṛśānubhavajanyasmaraṇenāyaṃ pravarteta
<br/>na tu purovartiśuktikābhimukhameveti bhāvaḥ | <b>grahaṇeti |</b> grahaṇamūlako hi
<br/>cetanasya vyavahāraḥ kathamagrahaṇamātrādbhavediti bhāvaḥ | <b>na vayamiti |</b> kevala-
<br/>syedamiti grahaṇasya kevalasya rajatasmaraṇasya vā na vyavahārakāraṇatvamucyate kiṃ
<br/>tu tādṛśajñānadvayasya prāptayathārtharajatajñānasādṛśyasyeti na doṣa ityāśayaḥ |
<br/><b>samīcīnarajateti |</b> jñānadvayasya satyarajatajñānasādṛśyaṃ pravṛttikāraṇamiti
<br/>yanmīmāṃsakairuktaṃ tajjñāyamānameva pravṛtteḥ kāraṇamatha vā vastutaḥ saditi vikalpaḥ |
<br/>jñāyamānameva sādṛśyaṃ kāraṇamiti pakṣopi punarvikalpyate | jñānasya dvaividhyāt |
<br/>yena dharmeṇa sādṛśyamabhimataṃ taddharmāpekṣayā sādṛśyaṃ nātiriktaṃ kiṃ tu tādṛśa-
<br/>dharmāparaparyāyameveti vaiśeṣikādayaḥ | sa ca dharmomukasyopameyasyāmukenopa-
<br/>mānena sahāmukaḥ samāna iti kadācidviśeṣākāreṇa jñāyate | kadācittu sāmā-
<br/>nyarūpeṇāmukaniṣṭhoyaṃ dharma iti | atra ca bhedāgrahaḥ samāno dharmaḥ | tathā ca
<br/>yathā satyarajatajñāne bhedo na gṛhyate tathā jñānadvaye bhedo na gṛhyata -- ityākārakaṃ
<br/>bhedāgrahajñānaṃ pravṛtterjanakamatha vā avayordvayorjñānayormitho bhedo na gṛhyate -- ityā-
<pb n="433"/>
<br/>kārakamiti vikalpaḥ phalitaḥ | <b>vyāhatatvāditi |</b> idamuttaramādyapakṣepi
<br/>saṃbhavati | <b>sattāmātreṇeti |</b> yathendriyaṃ svayamajñātamapi jñānakāraṇaṃ bhavati
<br/>yathā vā saṃnihitogniḥ svayamajñātopi dāhakāraṇaṃ bhavati tathānayordvayorgrahaṇa-
<br/>smaraṇātmakajñānayorvastuto vidyamāno bhedāgrahaḥ svayamajñātopi vyavahāra-
<br/>kāraṇaṃ pravṛttikāraṇaṃ ca bhavati | evameva ca mīmāṃsakairaṅgīkṛtam | tadāha --
<br/><b>evameveti | kimayamiti |</b> bhedāgraho hi śuktau rajatasvarūpāropasya kāraṇam |
<br/>sa cāropo vyavahārādikāraṇam | tathā cāropadvārā bhedāgraho vyavahārādikāra-
<br/>ṇamiti svīkriyate | atha vā rajatasvarūpamanāropya bhedāgrahaḥ svayameva vyava-
<br/>hārādikāraṇamiti svīkriyata iti vikalpaḥ | <b>viśiṣṭeti |</b> yathā puruṣe daṇḍa-
<br/>vaiśiṣṭyaṃ jñātvaivāyaṃ daṇḍīti vyavahāro bhavati na tvanyathā tathā purovartipadārthe
<br/>rajatatvavaiśiṣṭyaṃ jñātvaivedaṃ rajatamiti vyavahāraḥ syānna tvajñānena | ajñānaṃ cātra
<br/>bhedajñānābhāvaḥ | yadi sa eva kāraṇaṃ syāttarhi purovartipadārthasaṃnikarṣātprāgapi
<br/>tasya sulabhatvātkuto na tādṛśavyavahāro na vā pravṛttiḥ | tasmājjñānaviśeṣasyaiva
<br/>cetanavyavahārakāraṇatvamaṅgīkāryam |
</p>
<p>atha śuktau rajatavyavahāro nāropapūrvakaḥ kiṃ tu jñānadvayasya mitho bhinnatvena
<br/>yadagrahaṇaṃ tadrūpājñānapūrvakaḥ -- iti mīmāṃsakasiddhāntasiddhārthānusāreṇāśaṅkate --
<br/><b>nanvayamiti |</b> ayaṃ vyavahāro nājñānapūrvaka iti -- ityetadabhisaṃdhāvanveti |
<pb n="434"/>
<br/>śaṅkakaścāyamanākalitaparābhisaṃdhiḥ | āropāvaśyakatvasādhakonupadameva vakṣya-
<br/>māṇo vedāntināṃ gūḍhābhiprāyonena na jñāyate | anyathā śaṅkaiva nodayamāsādayet |
<br/><b>idamartheti |</b> idamarthenābhisaṃbhinno yo graha idamityaparokṣānubhavastasmādviviktaṃ
<br/>bhinnamapi rajatasmaraṇameva pravṛttikāraṇamiti vaktavyam | iṣṭavastujñāne pravṛttistada-
<br/>bhāve netyanvayavyatirekābhyāṃ rajatajñānamevātra pravṛttikāraṇamityarthasyāvaśyamaṅgīka-
<br/>rtavyatvāt | paraṃ tu smaraṇātmakaṃ rajatajñānamatra pravṛttikāraṇamiti vaktuṃ na śakyate |
<br/>jñānecchayoḥ samānaviṣayatvepīcchāpravṛttyoḥ samānaviṣayatvabhaṅgāpatteḥ | icchā-
<br/>viṣayībhūtaṃ hi rajatam | na tatpravṛttiviṣayībhūtam | pravṛtteridamarthābhimukhatvāt |
<br/>tathā cātra yadamimukhapravṛttistadeva jñāna icchāyāṃ ca viṣayībhūtamiti kenāpi
<br/>prakāreṇopapādanīyameva | tacca pravṛttiviṣayībhūta idamartha icchāviṣayībhūtaraja-
<br/>tāropamantareṇa na sidhyatīti bhāvaḥ | <b>tadiccheti |</b> tacchabdenedaṃkā-
<br/>rāspadaṃ vastu parāmṛśyate | <b>yadīti |</b> purovarti vastu rajatabhinnamiti na gṛhyate
<br/>ataḥ pravṛttiḥ -- iti yadi mīmāṃsakairucyate tarhi teṣāmeva matānusāreṇa puro-
<br/>vartti vastu rajatamiti na gṛhyate ato na pravṛttiḥ -- ityapi vaktuṃ śakyate | pravṛ-
<br/>ttyabhāva evopekṣā | tathā ca purovartivastuni rajatabhedasyājñānaṃ rajatābheda-
<br/>syājñānaṃ ceti dvayaṃ yugapadvartamānaṃ svasvakāryaṃ kuryāccedyugapadeva kuryāt | paraṃ tu
<br/>pravṛttistadabhāvaśceti kāryadvayaṃ yugapanna saṃbhavatīti dolāyamānatā syānna tu
<br/>niyamena tadupādānārthaṃ dṛśyamānā pravṛttiḥ kathamapyupapadyate atastadupapattaye
<pb n="435"/>
<br/>purovartini rajatāropovaśyaṃ svīkāryo bhavati | <b>tadanumāyeti |</b> tathā ca
<br/>prayogaḥ -- purovartipadārtha upakārahetū rajatatvātpūrvānubhūtarajatavat | pakṣe hetoḥ
<br/>sattvaṃ cātrāropaṃ vinā durlabhamiti bhedāgrahaḥ samāropotpādanakrameṇa vyavahāra-
<br/>hetuḥ -- ityevaṃ pūrvoktaḥ (da. 16 paṃ. 510) prathamaḥ pakṣa eva yuktaḥ |
</p>
<p><b>taṭastheti |</b> pūrvānubhūtamanāropitaṃ rajataṃ taṭastham | tasya smaraṇenāropaṃ
<br/>vināpi hetorjñānamastyevetyanumānaṃ sulabhamiti śaṅkakāśayaḥ | <b>pakṣadharmatvā-
<br/>bhāvāditi |</b> śaṅkakenāropānaṅgīkārādrajatatvasya hetoḥ pakṣabhūtedamarthāvṛtti-
<br/>tvāt | <b>jñāteti |</b> liṅgaṃ sādhanaṃ dhūmādikam | tajjñāpakamasyāstīti liṅgi
<br/>sādhyamagnyādikam | dhūmāgnyorvyāptirgṛhītā yena tādṛśasya puruṣasya dhūmaviśi-
<br/>ṣṭaparvataikadeśabhūtadhūmadarśanādagniviśiṣṭaparvataikadeśabhūtasyāgneryajjñānaṃ jāyate tada-
<br/>numānamityarthaḥ | <b>sa eṣa iti |</b> gamyo jñāpyaḥ sādhyabhūtorthaḥ | gamako jñā-
<br/>pako hetuḥ | parvatagategnau sādhye yo dhūmādistajjñāpaka iṣyate sa eṣa ubhayātmā
<br/>vyāptiviśiṣṭaḥ pakṣaniṣṭhaścetyevaṃ svarūpadvayākrānto bhavati | yadi vyāptiviśi-
<br/>ṣṭopi na pakṣaniṣṭho yadi vā pakṣaniṣṭhopi na vyāptiviśiṣṭa ityevamekamapi
<br/>svarūpamasiddhaṃ cettena jñāpyaṃ na sidhyatītyataḥ sa hetutvenābhimato dhūmādirna
<br/>bodhako bhavatītyarthaḥ | <b>bhavatpakṣepi |</b> śuktau rajatatvāropa iti pakṣepi | <b>yakṣeti |</b>
<pb n="436"/>
<br/>purovasthita idamarthe sādhyamupakārahetutvaṃ na vastuto vidyate kiṃ tu kiṃcitkāla-
<br/>paryantamavabhāsata ityapāramārthikam | tādṛśāpāramārthikasādhyasyānumāpakaṃ
<br/>liṅgaṃ rajatatvamapāramārthikaṃ cetkā hāniriti bhāvaḥ | <b>purovartiviṣayamiti |</b>
<br/>bahuvrīhiḥ | anenānumānena rajataviṣayakajñānasya purovartiviṣayakatve sādhite-
<br/>rthādeva rajatapurovartinostādātmyaṃ siddham | evaṃ dvitīyenānumānena śuktiśaka-
<br/>lasya rajataviṣayakajñānaviṣayatve sādhiterthādeva śuktiśakalarajatayostādātmyaṃ
<br/>siddham | dvividhamapyetattādātmyamāropeṇaivopapādanīyaṃ bhavatītyāropaḥ sidhyati |
<br/><b>rajatapadeti |</b> idaṃ rajatamityatra rajatapadasamānādhikaraṇaṃ yatpadāntaramidamiti
<br/>tadvācyatvaṃ śuktiśakalasyetyarthaḥ |
</p>
<p><b>tatra kimiti |</b> purovartipadārthamavalambya rajatamiti pratītirbhavatīti
<br/>nikhilaprekṣāvadanubhavasiddham | evaṃ satyapi anubhavavirodha iti vadato yadī-
<br/>tthamāśayaḥ -- purovartipadārthaḥ śuktikātvena rajatapratīteravalambanaṃ bhavatīti matvā-
<br/>nubhavavirodha ucyate iti tarhi naivedṛśonubhavavirodho vaktavyaḥ | purovarti-
<br/>padārthaḥ śuktikātvena rajatapratīteravalambanamityasyārthasyāsmābhiranaṅgīkārāt |
<br/>atha purovartipadārtha idaṃtvena rajatapratīteravalambanaṃ bhavatīti matvānubhavavirodha
<br/>ucyate -- ityāśayastarhyeṣā anubhavavirodha -- iti tvaduktirevānubhavaviruddhā | īdṛśo
<br/>hi prekṣāvatāmanubhavaḥ -- dūṣitalocanasya purovartidravyasaṃyogādidamākārā cāka-
<br/>cikyākārā cāntaḥkaraṇavṛttirudeti | śuktitvaprakārikā tu naivāntaḥkaraṇavṛ-
<br/>ttirudeti | tathā ca śuktitvaprakārakāntaḥkaraṇavṛttyabhāvarūpā yā cāvidyā saiva
<br/>cākacikyādisādṛśyasaṃdarśanasamudbodhitarajatasaṃskārasahitā doṣasamavahitā ca
<br/>rajatarūpārthākāreṇa rajatajñānābhāsākāreṇa ca pariṇamate | ayameva krameṇā-
<pb n="437"/>
<br/>rthādhyāso jñānādhyāsaścocyata iti | tatra jñānādhyāsorthādhyāsāvinābhūtatvānna
<br/>pṛthak sādhanīyo bhavatītyanyat | <b>idaṃteti |</b> idaṃtāniyataḥ purovartī | tādṛśo
<br/>deśodhikaraṇaṃ yasyetyarthaḥ |
</p>
<p><b>dāvadagdheti |</b> prāguktam (da. 16 paṃ. 368) | <b>nivṛttiprasaṅgāditi |</b>
<br/>tathā ca pariṇāmaviśeṣeṇa svābhāvikadharmasya na hāniriti vetrabījasya viparīta-
<br/>kāryakāritvaṃ siddham | <b>anuvṛttayoriti |</b> pākena rakte ghaṭe pūrvavadeva ghaṭavi-
<br/>ṣayakaṃ jñānamanuvartate ghaṭoyamiti prayogaśca pūrvavadbhavati | <b>mandeti |</b> bhuktamannaṃ
<br/>hi jāṭharāgninā śanaiḥ pacyate naikapade | tathā bahu bhuktamannaṃ na pacyate kiṃ tu
<br/>parimitam | <b>sarveṣāmiti |</b> bhasmakarogarahitānāmapītyarthaḥ | mīmāṃsakasya
<br/>svamatavirodhaṃ darśayati -- kiṃ <b>ceti |</b> purovartivastupratyakṣaṃ rajatasmaraṇaṃ ceti
<br/>jñānadvayaṃ satyameva | tatra doṣavaśādekajñānajanya iva jāyamāna idaṃ rajatamiti
<br/>vyavahārastvasatya -- iti hi tava matam | tathā ca yathārthavyavahāraviparītā-
<pb n="438"/>
<br/>yathārthavyavahārarūpakāryakāritvaṃ doṣasya tavāvarjanīyaṃ bhavati | <b>anumānasyeti |</b>
<br/>vivādādhyāsitāḥ pratyayā yathārthāḥ pratyayatvāddaṇḍīti pratyayavadityevaṃ pūrvapakṣiṇā
<br/>prāk pradarśitasyetyarthaḥ (da. 16 paṃ. 488) | <b>kālātyayāpadiṣṭatā |</b>
<br/>bādhitatvam (prāgdṛśyam pṛ. 240 paṃ. 11) | <b>kṛṣṇavartmeti |</b> kṛṣṇava-
<br/>rtmāgniḥ | barhiḥ śuṣmā kṛṣṇavartmā (ama. ko. 1 | 1 | 57) ityamaraḥ | kṛṣṇaṃ
<br/>kṛṣṇavarṇaṃ vartma mārgo yasya | sūkṣmarūpeṇa dhūmābhyantaragāmitvāt | agniranuṣṇo
<br/>dravyatvājjalavadityanumānaṃ yathā pratyakṣabādhitaṃ bhavati tathā tvaduktamanumānameta-
<br/>dityarthaḥ |
</p>
<p><b>saṃvidāmiti |</b> viṣayasyāyathārthatvepi tajjñānamaṅgīkurvadbhirasmābhirjñāne viṣa-
<br/>yavyabhicāraḥ svīkṛtaḥ | tvayā tu vyavahārasyāyathārthatvepi tatprayojakatvaṃ jñāna-
<br/>syāṅgīkurvatā jñāne vyavahāravyabhicāraḥ svīkṛtaḥ | tathā cāviśvāsaprasaṅgarūpo
<br/>doṣo mameva tavāpi | yadi tu kaścitpūgīphalabhakṣaṇena sadyo mṛta iti na sarvaiḥ
<br/>pūgīphalaṃ parihriyate | ataḥ kvācitkaṃ vyabhicāraṃ dṛṣṭvā tacchaṅkayā na sarvatra pravṛ-
<br/>ttirucchidyate -- iti brūṣe cettulyaṃ mamāpi | <b>tautātiteti |</b> vedavihitāyāṃ
<br/>putrakāmeṣṭau kṛtāyāmapi kvacitputrānutpattidarśanena phalavyabhicārāttadbodhakavidhera-
<br/>prāmāṇyamiti cārvākamatānusāreṇāśaṅkyāpūrvārthabodhakatvena vidheḥ svataḥ prāmāṇyaṃ
<br/>na phalavyabhicāreṇeti hi tatra pratipāditam |
</p>
<pb n="439"/>
<p><b>nanviti |</b> mādhyamikāḥ śūnyavādino bauddhāḥ | teṣāṃ mataṃ prāguktam (da. 2
<br/>paṃ. 159) | teṣāṃ mate hi sarvaṃ śūnyameveti śuktirapi vastutotra nāstyeva |
<br/>tathā cāsadeva rajatabhramasyālambanamityāśayaḥ | <b>nanu vijñānamiti |</b> śūnya-
<br/>vādināṃ mādhyamikānāmayamāśayaḥ -- asatprakāśanaśaktimatī vāsanā svayama-
<br/>satyapi satīva prakāśitā bhavati | prakāśaścāyamanādiḥ | tathāvidhā ca sā
<br/>asadeva vijñānaṃ sadiva prakāśayati | tatra svasadṛśīmasatprakāśanaśaktiṃ ca prakā-
<br/>śayati | vijñānasyāsatprakāśanasvabhāvaśca svapnadṛṣṭāntena siddho bhavati | vāsa-
<br/>nādisvakāraṇasāmarthyāsādito dṛṣṭāntasiddhaśca svabhāvaviśeṣo yasyeti vigrahaḥ |
<br/>asatprakāśanaśaktirevāvidyāśabdena saṃvṛtiśabdena cocyate | <b>śakyasyeti |</b>
<br/>asatprakāśanaśaktimadvijñānaṃ śaktam | tena svaśaktyā prakāśitaṃ ghaṭādyarthajātaṃ
<br/>śakyam | tacca kiṃ vijñānasya kāryaṃ jñāpyaṃ vā | kāryaṃ janyam | yathā daṇḍā-
<br/>derghaṭādi | jñāpyaṃ janyajñānaviṣayam | yathā dīpāderghaṭādi | <b>asata iti |</b>
<br/>sarvaśūnyavādino mādhyamikasya mate vijñānasyāpyasattvena tasya ghaṭādikāraṇa-
<br/>tvānupapatteḥ | <b>śakyasyeti |</b> śakyasya ghaṭāderarthajātasya jñāpyatve hi tajjñā-
<br/>pakatvaṃ vijñānasyārthādeva samāyātam | jñāpakasya ca jñāpyena saha saṃbandho
<br/>na sākṣāt | kiṃ tu svajanyajñānadvāraiva | yathā jñāpakaṃ dīpādikaṃ ghaṭādijñāna-
<br/>janakaṃ bhavati | tadvadatra jñāpakaṃ vijñānaṃ ghaṭādijñānajanakamiti vaktavyam |
<br/>tādṛśavijñānajanyaṃ vijñānādanyaddhaṭādiviṣayakaṃ dvitīyaṃ jñānaṃ nopalabhyate |
<br/>upalabhyata iti vaiyātyena brūṣe cettādṛśadvitīyajñānasya śakyaṃ ghaṭādyarthajātaṃ na
<br/>kāryam | uktanyāyāt | kiṃ tu jñāpyameveti tādṛśasya svīkṛtasya dvitīyajñānasya
<br/>ghaṭādijñāpakatvamarthādeva samāyātam | jñāpakaṃ ca jñānajanakameveti punaranyaddvi-
<pb n="440"/>
<br/>tīyajñānajanyaṃ tṛtīyaṃ jñānamaṅgīkāryaṃ syāt | tasyāpi punaḥ pūrvoktarītyā jñāpaka-
<br/>tvāttajjanyaṃ caturthaṃ jñānaṃ svīkāryaṃ syādityevamanavasthāprasaṅga ityāśayaḥ | śaṅkate --
<br/><b>atheti |</b> asato ghaṭāderupādānakāraṇatvenāmimataṃ vijñānameva ca ghaṭāderjñā-
<br/>pakamāsthīyata iti nānavasthādoṣa iti śaṅkakāśayaḥ | śaṅkakaścāyaṃ na sarvathā
<br/>sarvaśūnyavādimādhyamikamatānurodhī | vijñānasya sadrūpatvāṅgīkārāt | nāpi
<br/>vijñānavādiyogācāramatānurodhī | bāhyasya ghaṭāderjñānasvarūpatvānaṅgīkārāt |
<br/>atosyārdhajaratīyatvam | ata eva devānāṃpriya ityuktam | <b>sadasatoḥ |</b>
<br/>vijñānaghaṭādyoḥ | tatrādau tāvatsadasatorvijñānaghaṭādyorupādānopādeyabhāva
<br/>eva na saṃbhavati | kvāpyadarśanāt | jñāpyajñāpakabhāvopi na tayoḥ saṃbhavati |
<br/>tathā hi -- vijñānaṃ kiṃ ghaṭādinirūpakatvāddhaṭāderjñāpakaṃ bhavatyatha vā ghaṭādyavinābhā-
<br/>vitvāt | nirūpakatvācceddhaṭādervijñānanirūpyatvaṃ vaktavyam | nirūpyaṃ ca nirūpake-
<br/>ṇopakṛtameva nirūpyaṃ bhavati | nirūpakeṇa yatra kaścidatiśaya ādhīyate tādṛśa-
<br/>miti yāvat | atiśayādhānaṃ cāsadvastuni na saṃbhavati | asata āśrayatvāyo-
<br/>gāt | tathā vijñānaṃ vyāptibalādapi na ghaṭādijñāpakaṃ bhavati | vyāptigrāhaka-
<br/>pramāṇābhāvāt | anukūlatarkabalāddhi vyāptirniścīyate | anukūlatarkaśca kārya-
<br/>kāraṇabhāvamūlakaḥ sāmānyaviśeṣabhāvamūlakaśca | dvividhopyatra na saṃbhavatīti
<br/>bhāvaḥ | <b>tadutpattilakṣaṇasyeti |</b> idaṃ prāgupapāditam (da. 2 paṃ. 2) |
<br/><b>āropyamāṇaṃ nāsaditi |</b> sadeva hyanyatrāropyate nāsat | śaśe śṛṅgasyāropo
<br/>bhavet | śṛṅgasyānyatra sattvāt | na tu śaśaśṛṅgasyānyatrāropaḥ | tasya kvāpi sattvā-
<br/>bhāvāt |
</p>
<pb n="441"/>
<p><b>anyathātvaṃ tviti |</b> yathā jalenubhūyamānopyuṣṇasparśo na jalasya kiṃ tva-
<br/>gnerityāsthīyate | anvayavyatirekābhyāṃ jale śaityasyāgnāvuṣṇatvasya ca siddhatvāt |
<br/>yatra ca naitādṛśaṃ kiṃcidbādhakaṃ tatrānubhavānusāreṇaiva vastu niścetavyaṃ bhavati |
<br/>nedaṃ rajatamityatra nañarthasya niṣedhasya saṃnihitedamarthena saṃbandho na rajatena |
<br/>rajatamuddiśyedaṃtā niṣidhyata ityarthaḥ | rajatamastyeva paraṃ tu tannedamityukte bahi-
<br/>rdṛśyamānatve niṣiddherthādeva rajatasyāntaratvaṃ sidhyatīti śaṅkakasyābhimānaḥ |
<br/><b>na cedaṃtayeti |</b> idaṃtayā niṣedhe hyanidaṃtayā rajatasya sthitiḥ sidhyatīti
<br/>satyam | anidaṃtā ca saṃnihitasyābahirbhūtasyeva bahirbhūtasyāsaṃnihitasyāpi
<br/>saṃbhavati | tādṛśaṃ ca gṛhāntargatamañjūṣādisthamastyeveti kathaṃ tadrajatamāntara-
<br/>meveti niścīyata ityarthaḥ | <b>vyavahiteti |</b> vyavahitamasaṃnihitam | aparo-
<br/>kṣatvaṃ pratyakṣatvam | nedaṃ rajatamityatredaṃtaiva niṣidhyate na tu pratyakṣatvamapi |
<br/>tathā ca niṣedhabalādanyatra satyatayā kalpyamānaṃ pratyakṣayogyameva svīkāryam |
<br/>tādṛśaṃ cāntarameva tatra sidhyati | āntarasya ca sukhādivatpratyakṣatvaṃ na hīyate |
<br/>ayamapyabhimāna eva | <b>saṃprayogamiti |</b> saṃprayogo bahirindriyasaṃnikarṣaḥ |
<br/><b>nedamiti |</b> nedaṃ rajatamiti bādhakajñānaṃ bādhakovabodhaḥ | tacca rajatabheda-
<br/>mātraviṣayakaṃ na tu rajatasya jñānasvarūpatvaviṣayakam | tathaivānubhavāt |
<br/>dvitīyamāśaṅkate -- <b>nedamiti | vārtam |</b> phalgu | <b>prasakteti |</b> nedaṃ rajatami-
<pb n="442"/>
<br/>ti bādhakajñānaṃ hi prasaktaṃ pratiṣedhati na tvaprasaktaṃ vidhatte | prasaktaṃ cātra doṣa-
<br/>parikalpitamavabhāsamānaṃ rajatam | tasya ca pratiṣedhasya purovartipradeśa eva
<br/>sattvātpratiṣedha upapadyate | tathā ca nāsmātpratiṣedhādārthikatvenāpyāntarasya
<br/>rajatasya siddhirnāpyasaṃnihitasyeti bhāvaḥ | <b>vijñānākāratveti |</b> yatpūrvaṃ
<br/>rajatasya bahirindriyasaṃnikarṣaṃ vināpi pratyakṣatvarūpaṃ hetuṃ puraskṛtya vijñānā-
<br/>kāratvaṃ sādhitaṃ tanna yuktam | bhāvarūpājñāne vyabhicāreṇa vyāpterabhāvāt |
<br/>jagato mūlakāraṇaṃ bhāvarūpamanādyajñānamagre (da. 16 paṃ. 693) vakṣyate |
<br/>tacca na vijñānākāram | jaganmūlakāraṇatvena bahiravasthitatvāt | tathā bahi-
<br/>rindriyasaṃnikarṣaṃ vināpyahamajña ityevaṃ pratyakṣaṃ ca tasya bhavati | tathā ca
<br/>vijñānākāratvarūpasādhyābhāvavati tatrājñāne bahirindriyasaṃnikarṣaṃ vināpi
<br/>pratyakṣatvasya hetoḥ sattvena vyabhicāraḥ sidhyati |
</p>
<p>atha nedaṃ rajatamiti pratiṣedhādārthikatvenāntarasya vijñānākārasya rajatasya
<br/>siddhirmā bhūnnāma | asaṃnihitasya tu gṛhādau vartamānasya rajatasyāsmātpratiṣedhā-
<br/>dārthikatvena siddhirbhavatyevetyāśayenāśaṅkate -- <b>nanvanyatheti |</b> naiyāyikā hyanyathā
<br/>khyātiṃ vadanti | anyathā khyātirnāmānyasyānyarūpeṇa pratītiḥ | anyarūpeṇa
<br/>pratītiścānyasya kvacitsattva eva nātyantāsattve | atyantāsataḥ pratītiviṣayatvā-
<br/>nupapatteḥ | tataścāsaṃnihitasya rajatasyānyatra sattvaṃ sidhyatīti tadāśayaḥ |
<br/><b>vyāvartyeti |</b> vyāvartyaḥ pratiyogī | bhāvikī pāramārthikī | viraho'bhāvaḥ |
<br/>vastuśabdena pāramārthikaḥ padārtha ucyate | atyantāsataḥ śaśaśṛṅgāderābhāsa-
<br/>pratipannasya śuktirajatādeśca tucchatvaṃ na tu vastutvamiti prasiddhameva | tucchasya
<br/>ca na viśeṣyatvaṃ nāpi pratiyogitvamityanena ślokena pratipādyate | ayaṃ bhāvaḥ --
<br/>saṃbandhasya saṃbandhinau dvau pratiyogyanuyoginau | etāveva krameṇa viśeṣaṇa-
<pb n="443"/>
<br/>viśeṣyaśabdābhyāmucyete | ghaṭavadbhūtalamityatra ghaṭo viśeṣaṇam | bhūtalaṃ viśe-
<br/>ṣyam | ghaṭavadityanena ca bhūtale ghaṭābhāvo vyāvartyate | vyāvartyavirodhyeva hi
<br/>vyāvartako bhavati | ghaṭābhāvasya vyāvartako ghaṭābhāvābhāvaḥ | tatpratītiścātra
<br/>ghaṭapadeneti ghaṭasya ghaṭābhāvābhāvasvarūpatvaṃ siddham | tathā ca vyāvartyasya ghaṭā-
<br/>bhāvasya yo'bhāvastadvattvaṃ yadbhūtale pāramārthikaṃ saiva tatra viśeṣyatā | tathā ghaṭā-
<br/>bhāvasya yo viraho'bhāvastatsvarūpatvaṃ yatpāramārthikasya vastunaḥ saiva tatra prati-
<br/>yogiteti | evaṃ ca nedaṃ rajatamityatra pratiṣedhapratiyogitvaṃ pāramārthikasyaiva
<br/>rajatasya na tvābhāsapratipannasyeti tasya deśāntare sattvaṃ sidhyati | <b>asata
<br/>iti |</b> yathā rūpaṃ na rasasaṃyuktam -- ityatra rasarūpayoḥ sāmānādhikaraṇyabalātka-
<br/>lpita eva saṃyogo niṣidhyate | anyatra rūpasaṃyogasya kvāpyadarśanāt | tathātra
<br/>kalpanāmātrajīvitaṃ rajataṃ niṣidhyata iti bhāvaḥ |
</p>
<p><b>apasiddhānteti |</b> advaitavedāntibhiḥ siddhānte jñānadvayasyāṅgīkārāt |
<br/>taccānupadameva (da. 16 paṃ. 643) sphuṭībhaviṣyati | <b>śuktīdamiti |</b>
<br/>vastutaḥ śuktirūpo ya idamaṃśastasyendriyasaṃbaddhatvenendriyadvārā tatra gatasyāntaḥ-
<br/>karaṇasyedamākāraḥ pariṇāmo jāyate | ayaṃ pariṇāma eva vṛttiriti jñānamiti
<br/>cocyate | tādṛśajñāne ca na rajataṃ viṣayo bhavati | tatra vastuto rajatasyābhā-
<br/>venendriyāsaṃnikarṣāt | asaṃnikṛṣṭasyāpi jñānaviṣayatvāṅgīkāre tu sarvajñatva-
<br/>prasaṅgaḥ | <b>na ceti |</b> cakṣuḥsaṃnikarṣātprāgidaṃ rajatamiti jñānaṃ na jāyate |
<footnote>16|626 -- rūpātmakam <roman>for</roman> rūpamekam <roman>D.</roman></footnote>
<footnote>16|629 -- tadapekṣāyāḥ <roman>for</roman> tadupakṣaya <roman>D.</roman></footnote>
<pb n="444"/>
<br/>tatsaṃnikarṣottaraṃ ca jāyata ityetāvatā rajatajñānasya cakṣurindriyajanyatvamiti tu
<br/>na vaktavyam | idamaṃśasya tatra viṣayībhāve cakṣurindriyasyopayogāt | <b>tatka-
<br/>raṇatvam |</b> idamaṃśaviṣayakapratyakṣānubhave gṛhagatamañjūṣāsthasya rajatasya viṣayī-
<br/>kārakaraṇatvam | <b>svātantryeṇeti |</b> devadattaniṣṭho vyasanādidoṣo hi devadatta-
<br/>dvāraiva tatsaṃsṛṣṭaṃ yajñadattādikaṃ dūṣayati na tu svātantryeṇa tadasaṃsṛṣṭamapi | tathā-
<br/>trendriyadoṣasyendriyadvāraiva kiṃcitkāryaṃ prati hetutvaṃ vācyaṃ nānyatheti bhāvaḥ |
<br/><b>na hi grahaṇeti |</b> grahaṇātmakaṃ jñānamindriyajanyam | smaraṇātmakaṃ jñānaṃ
<br/>saṃskārajanyam | tābhyāṃ vilakṣaṇaṃ tṛtīyaṃ doṣajanyamatra kiṃcijjñānaṃ nopala-
<br/>bhyate | <b>tasmāt |</b> idamaṃśaviṣayake pratyakṣe rajatasya viṣayatayā kathamapyapraveśāt |
</p>
<p><b>prathamiti |</b> doṣavaśātpurovartivastunaḥ śuktitvenāgrahaṇādantaḥkaraṇavṛtti-
<br/>ridamākāraiva jāyate | sā ca vṛttiridaṃtvāvacchinnacaitanyābhivyaktipratibandhakaṃ
<br/>caitanyāvaraṇaṃ dūrīkaroti | tata idaṃtāyāṃ tadgrāhakavṛttau ca caitanyaṃ pratibimbitaṃ
<br/>sattattadrūpeṇābhivyaktaṃ bhavati | śuktyaṃśena tu caitanyasya nābhivyaktiḥ | doṣavaśena
<br/>taccaitanyāvaraṇasyānabhibhavāt | ayaṃ cedamaṃśāvacchinnacaitanyasya śuktirūpeṇā-
<br/>navabhāsastata eva tadākāravṛttirūpeṇānavabhāsaścāvidyā | tasyāśca krameṇedamaṃ-
<br/>śāvacchinnaṃ caitanyamidamākāravṛttyavacchinnaṃ caitanyaṃ cāśrayaḥ | dvividhāpīyamavidyā
<br/>doṣavaśātsaṃkṣubhnāti | tatredamaṃśāvacchinnacaitanyaniṣṭhā avidyā saṃkṣubhitā
<br/>satī cākacikyādisādṛśyasaṃdarśanasamudbodhitarajatasaṃskārasahāyena rajatākāreṇa
<br/>pariṇamate | vṛttyavacchinnacaitanyasthā avidyā tu rajatagrāhivṛttisaṃskārasahakṛtā
<br/>vṛttirūpeṇa pariṇamate | etacca pariṇāmadvayaṃ svasvādhiṣṭhānabhūtena sākṣicaitanye-
<pb n="445"/>
<br/>nāvabhāsate | etadeva krameṇārthādhyāsa iti jñānādhyāsa iti cocyate | na ca
<br/>yathā viṣayākārāntaḥkaraṇavṛttyā viṣayāvabhāsastathā tadvṛtteravabhāsastadvṛttyākā-
<br/>reṇāntaḥkaraṇavṛttyantareṇetyanavastheti vācyam | vṛttervṛttyantarāviṣayatvepi
<br/>svaviṣayatvābhyupagamenādoṣāt | tathā cātrāvidyā savṛttikā sākṣibhāsyā
<br/>bhavati | avidyāyā api sākṣibhāsyatvāt | atra cedamākārā vṛttirantaḥ-
<br/>karaṇasya | rajatākārā vṛttistvavidyāyāḥ | vṛttireva ca jñānamiti vastuto
<br/>jñānadvayaṃ vartata eva | idaṃ rajatamityekaṃ jñānamiti vyavahārastu phalaikyādaupacā-
<br/>rikaḥ | jñānaṃ hi vṛttirūpam | tatphalaṃ ca viṣayāvabhāsaḥ | sa ca yathāviṣayaṃ
<br/>jāyata iti viṣayādhīnaḥ | viṣayaścātra satyānṛtayoridaṃrajatayoranyonyātmaka-
<br/>tayaikatvamāpanna iti tadavabhāsarūpaṃ phalamekamevedṛśasthale nirūḍhaṃ pratīyate | <b>vijṛ-
<br/>mbhate |</b> pariṇamate | <b>idamākāreti |</b> aktamavacchinnam | idamākāravṛttyava-
<br/>cchinnacaitanyaniṣṭhetyarthaḥ | <b>pañcapādikāyāmiti |</b> śrīmacchaṃkarācāryapraṇīta-
<br/>brahmasūtrabhāṣyasya vyākhyā śrīmatpadmapādācāryaviracitā catuḥsūtrīparyantā pañca-
<br/>pādikā nāma prasiddhaiva | uktastadabhiprāyaśca tadvyākhyānabhūte śrīprakāśātmayati-
<br/>viracite vivaraṇe spaṣṭīkṛtaḥ |
</p>
<pb n="446"/>
<p><b>satyatvābhyupagama iti |</b> śuktikāsthala evāvidyāpariṇāmabhūtasya rajata-
<br/>syāṅgīkārātsatyatvaṃ durvāramiti bhāvaḥ | <b>pratipannopādhāviti |</b> sopādhika
<br/>ityarthaḥ | śuktikāpradeśa eva nedaṃ rajatamiti niṣedhaḥ pratīyate | yadyapi tādṛ-
<br/>śaniṣedhapratiyogitvaṃ tatra rajatasya na saṃbhavati | avidyāpariṇāmabhūtasya raja-
<br/>tasya kiṃcitkālaparyantamavasthitatvāt | niṣedhastu nedaṃ kadāpi rajatamityevaṃ
<br/>kālānavacchinna eva pratīyate tathāpi vyāvahārikatvopādhiviśiṣṭasya rajatasya
<br/>tatra kadāpyasattvena tādṛśarajatasya niṣedhapratiyogitvaṃ saṃbhavati | <b>arthakriyeti |</b>
<br/>arthakriyākāritvamityarthaḥ | etadeva vyāvahārikaṃ sattvamityucyate | <b>māyopā-
<br/>dhikamiti |</b> māyāyā avidyāyāśca svarūpamagrenupadameva vakṣyate | <b>jñātṛkāle |</b>
<br/>vyavahāradaśāyām | <b>laukikevadhau |</b> vyavahārakāle | vyavahāradaśāyāmeva
<br/>pratyakṣādipramāṇena nedaṃ rajatamityevaṃ rajataṃ bādhyate | pramātā devadattādistvau-
<br/>pādhikopi na tadānīṃ bādhyate | <b>vaidikeneti |</b> ākāśādiprapañcasya sattvaṃ vyāva-
<br/>hārikam | yatastadvyavahāradaśāyāṃ na bādhyate | kiṃ tu tattvamasyādyāgamenātmai-
<br/>kyasākṣātkārakāle bādhyate | tadānīṃ ca leśatopi na dvaitāvabhāsaḥ | pramātuḥ
<pb n="447"/>
<br/>pramātṛtvamapi tadānīṃ na pratīyate iti pramātāpi bādhito bhavati | pratītya-
<br/>bhāva evātra bādho na tu niṣedhyatvena pratītiḥ | <b>tataḥ khyātīti |</b> śuktau
<br/>pratīyamānaṃ rajataṃ nāsat | pratītyanupapatteḥ | nāpi sat | nedaṃ rajatamiti
<br/>bādhānupapatteḥ | khyātiviṣayatvabādhaviṣayatvayorubhayorekatra samāveśaśca tasyā-
<br/>nirvacanīyatvāṅgīkāra eva saṃpadyate | anirvacanīyatvaṃ ca sadasadvilakṣaṇatvam |
<br/>tādṛśaṃ ca māyāpariṇāmabhūtameveti tasya māyāmayatvaṃ siddham | pañcapādikā-
<br/>yām (pañcapā. pṛ. 31 pa. 1) apyasya māyāmayatvamuktam | <b>pratyekamiti |</b>
<br/>sattvenāsattvena ca vicārāsahatve sati sadasattvena ca yadvicāraṃ na sahate tada-
<br/>nirvācyamityarthaḥ |
</p>
<p>atha tatra rajataṃ na māyāmayaṃ kiṃ tvavidyāmayamityāśayenāśaṅkate -- <b>nanviti |</b>
<br/>āśrayamavyāmohayantī karturicchāmanusarantī māyā | tadviparitā tvavidyā |
<br/>śuktirajatādau rajatopādānabhūtā tvavidyaiva | rajatadraṣṭurbhrāntatvena vyāmohasa-
<br/>ttvāt | tadicchānuvidhāyitvābhāvācca | draṣṭuranicchāyāmapi vijṛmbhaṇāttasyāḥ |
<br/>avidyā na māyāto bhinnetyāśayenottarayati -- <b>anirvacanīyatveti |</b> ani-
<br/>rvacanīyatvaṃ tattvapratītipratibandhakatvaṃ ca māyāyāmavidyāyāṃ ca samānam | ādi-
<br/>padena viparyayāvabhāsakatvaṃ saṃgṛhyate | kiṃ <b>ceti |</b> māyāpariṇāmabhūtānhastya-
<br/>śvādīnyaḥ prekṣate sa māyāśraya uta yo māyāṃ sṛjati sa māyāśraya iti
<br/>vikalpaḥ | <b>mantreti |</b> māntrikajāṅgalikādayo mattrauṣadhādiyogena māyāṃ
<pb n="448"/>
<br/>prayojayanti | tādṛśamāyāpariṇāmabhūtānhastyaśvādīndṛṣṭavatāṃ prekṣakajanānāṃ
<br/>vyāmoho jāyate | tathā cāśrayaśabdena draṣṭurgrahaṇe māyā svāśrayasya vyāmoha-
<br/>heturna bhavati -- ityuktirvirudhyate | <b>tatra |</b> svāśrayavyāmohābhāve | ayaṃ bhāvaḥ --
<br/>avidyāyā iva māyāyā api vyāmohakāritvaṃ svabhāva eva | svabhāvaśca
<br/>draṣṭāraṃ pratīva prayoktāraṃ pratyapyaviśiṣṭa eva | tataścāvidyāyā māyāyā vā
<br/>draṣṭā vā prayoktā vā yo bādhaṃ niścinoti yo vā mantrādipratīkāraṃ jānāti sa
<br/>na muhyati | anīdṛśaśceddraṣṭeva prayoktāpi muhyatyeva | tatraitāvānviśeṣaḥ |
<br/>vyāmohābhāvakāraṇaṃ draṣṭari kvaciddṛśyate | prayoktari tu bāhulyeneti | rāmāvatāre
<br/>pratīkārānanusaṃdhānādvyāmoha upapadyate | yathā paṅgorandhasya vāṅgavaikalyena na
<br/>tattatkāryaṃ tathā pratīkārarūpāṅgavaikalyānna vyāmohābhāvaḥ | kiṃ cāvidyāsthalepi
<br/>na niyamenāśrayavyāmoho dṛśyate | jalamadhyedhomukhatvena vṛkṣeṣvadhyasteṣvapi tadū-
<br/>rdhvamukhatāyāṃ draṣṭuravyāmohāt | athātra tīrasthavṛkṣadarśanajanyavivekavaśādavyā-
<br/>mohostu nāma | avidyāyāḥ svabhāvastu vyāmohakāritvamastyeveti cettarhi
<br/>māyāpi svabhāvādvyāmohikaiva | māyāprayokturaindrajālikasya pratīkārajñānānna vyā-
<br/>moha iti samānam | evamavidyāśrayā api pratīkārajñāne sati na muhyantyeva |
<br/>tathā cāvidyā na māyāto bhinneti siddham | <b>na ceccheti |</b> māyā hi kartu-
<br/>ricchāmanusarati | avidyā tu karturanicchāyāmapi svātantryeṇa pariṇāmādi kāryaṃ
<br/>janayatītyevaṃ māyāvidyayorbheda ityāśayaḥ | <b>māyāsthala iti |</b> yathā māyā-
<br/>sthala aindrajālikādiḥ svecchayaiva maṇimantrādisahāyena māyāṃ pravartayatyupasaṃharati
<br/>ca tathā avidyāsthalepi prayoktā svātantryeṇa netreṅgulyavaṣṭambhādinā yāvadicchaṃ
<br/>candradvayādikaṃ paśyati | <b>śrutīti |</b> bhūyaścānte viśvamāyānivṛttiḥ (śve. 1 | 10)
<br/>iti śrutau samyagjñānanivartyā avidyā māyāśabdena vyavahṛtā |
</p>
<p><lg><l>taratyavidyāṃ vitatāṃ hṛdi yasminniveśite |</l>
<l>yogī māyāmameyāya tasmai vidyātmane namaḥ ||</l></lg>
<pb n="449"/>
<br/>iti smṛtau māyāvidyayorekatvena nirdeśaḥ spaṣṭa eva | avidyā māyā avi-
<br/>dyātmikā māyāśaktiriti bhāṣye nirdiśyate | ādiśabdena ṭīkākṛtāṃ grahaṇam |
<br/>tathā ca māyāvidyayoraikyaṃ siddham | lokaprasiddhistvekasminnapi vastunyupādhi-
<br/>bhedādupapadyate | tadāha -- <b>kvaciditi |</b> ajñānasya hi śaktidvayamāvaraṇaśakti-
<br/>rvikṣepaśaktiśceti | yathā śuktirajatapratibhāsasthala ādyayā śaktyā śuktirūpaṃ
<br/>sadapyāvriyate | antyayā rajatamasadapi pradarśyate | evamanādyajñānena brahmasvarūpa-
<br/>māvriyate jagacca tatra pradarśyate | tatrāvaraṇaśaktiprādhānye avidyeti vyavahāraḥ |
<br/>vikṣepaśaktiprādhānye tu māyāśabdeneti | <b>māyeti |</b> vikṣepaśaktimadīśecchādhīnaṃ
<br/>vā yadajñānaṃ tanmāyeti vyapadiśyate | tathā āvaraṇaśaktimatsvatantraṃ vā yadajñānaṃ
<br/>tadavidyeti vyapadiśyate | tathā ca vivakṣābhedena tathā tathā śabdaprayogepi na
<br/>vastuto māyāvidyayorbheda iti bhāvaḥ |
</p>
<p><b>ahamajña iti |</b> ahamajña ityevamajñānaviṣayakaḥ pratyakṣānubhava evāvidyāyāṃ
<br/>pramāṇam | atra hyātmānamāśritya bāhyādhyātmikeṣu vyāptā jaḍātmikā avidyā-
<br/>śaktiranubhūyate | etaccājñānaṃ na jñānābhāvasvarūpam | kiṃ tu tadapekṣayānya-
<br/>deva | bhāvarūpaṃ caitat | bhāvakāryopādānakāraṇatvāt | <b>nanviti |</b> ahamajñā
<br/>ityevamavabhāsamāno jñānābhāva eva na tu tadapekṣayātiriktamajñānaṃ kiṃcit |
<br/>jagato mūlakāraṇaṃ tu pradhānaparamāṇvādikamanyadeveti tadāśayaḥ | <b>anupala-
<br/>bdhīti |</b> anupalabdhināmakamabhāvagrāhakamatiriktaṃ pramāṇamiti bhāṭṭā advai-
<br/>tavādinaśca | bhūtale ghaṭo nāstītyevaṃ jāyamānaṃ ghaṭābhāvajñānamanupalabdhipra-
<br/>māṇajanyaṃ parokṣameva na pratyakṣam | anumānādipramāṇāntareṇāpyabhāvajñānaṃ
<br/>bhavatīti tu sarvasaṃmatamevetyanyat | sarvathā na kadāpyabhāvasya pratyakṣajñānaṃ
<br/>tanmata ityahamajña iti pratyakṣe na jñānābhāvo viṣayībhavitumarhatīti bhāvaḥ |
<br/><b>ayamapīti |</b> ahamajña iti jñānaṃ na pratyakṣaṃ kiṃ tu parokṣamevāṅgīkriyata
<br/>ityāśayaḥ | <b>na tāvalliṅgeti |</b> ahamajña iti jñānaṃ parokṣaṃ cedanumānādya-
<pb n="450"/>
<br/>nyatamapramāṇena janyata iti vaktavyam | tatra nānumānena na śabdena nāvya-
<br/>rthāpattyāyamartho jñāyate | yatastatra liṅgaṃ śabdonupapadyamānorthaśca jñāta evārthā-
<br/>ntaraṃ bodhayituṃ prabhavati | na hi vastuto vidyamānopi dhūmo'jñātaścedagnimanu-
<br/>māpayituṃ prabhavati | evaṃ śabdopi | yato badhirasya na śābdabodho bhavati |
<br/>tathārthāpattisthalepi divā abhojino devadattasya pīnatvaṃ jñātameva rātribhoja-
<br/>narūpamarthaṃ bodhayati | ahamajña ityatra tu na liṅgādijñānasaṃbhava iti bhāvaḥ |
<br/><b>anupalabdhyeti |</b> yathā bhūtale ghaṭānupalabdhyā ghaṭābhāvo jñāyate tathātra
<br/>jñānānupalabdhyā jñānābhāvo jñāyata ityāśayaḥ | <b>na tāvadiyamiti |</b>
<br/>yato ghaṭānupalabdhirajñātā cenna tayā ghaṭābhāvo jñātuṃ śakyate | <b>anavasthā-
<br/>nāditi |</b> ghaṭānupalabdhirjñātaiva ghaṭābhāvajñānakāraṇamiti cet -- tatredaṃ pṛcchya-
<br/>te -- ghaṭānupalabdhiḥ kathaṃ jñātā | ghaṭānupalabdhirhi ghaṭopalabdhyabhāvaḥ | sa ca
<br/>punaranupalabdhipramāṇena jñāyate cet -- upalabdheranupalabdhyopalabdhyabhāvo jñāyata
<br/>iti vaktavyam | sā ca punarupalabdheranupalabdhirjñātaiva kāraṇamiti punastatrānu-
<br/>palabdhiḥ pramāṇāntaraṃ vaktavyamityevamanavasthā bodhyā | <b>na ca yatheti |</b>
<br/>naiyāyikādayonupalabdhiṃ pramāṇāntaratvena nāṅgīkurvanti | bhūtale ghaṭābhāvastu
<br/>pratyakṣapramāṇenaiva jñāyate | yogyānupalabdhistu kevalaṃ tatra sahakāriṇī | ghaṭo-
<br/>tra syāccedavaśyamupalabhyetetyevaṃ yatra vaktuṃ śakyate tatra tadanupalabdhiryogyā bhavati |
<br/>tathā ca teṣāṃ matenupalabdhirajñātā jñātā vā sahakāriṇī bhavatītyevaṃ svīkṛ-
<br/>tyānavasthā parihṛtā | tathānupalabdhiṃ pramāṇāntaratvena svīkurvato mama matenupa-
<br/>labdherjñānakaraṇatvepyanavasthāparihāro bhavedityāśayaḥ | <b>niyamābhāvāditi |</b>
<br/>tathā ca sahakāriṇi jñātasyaiva sahakāritvamiti niyamo mā bhūnnāma | karaṇe
<br/>tu jñātasyaiva karaṇatvamiti niyama āvaśyaka iti bhāvaḥ | <b>astu veti |</b>
<br/>anupalabdhiḥ ṣaṣṭhaṃ pramāṇaṃ jñānakāraṇamiti pakṣepyanupalabdhirajñātā jñātā vā
<br/>karaṇaṃ bhavatu | paraṃ tu tayā jñānavyatiriktasyābhāvo grahītuṃ śakyo na tu
<br/>jñānasyābhāva ityanupadameva vakṣyata ityarthaḥ | etāvatā granthasaṃdarbheṇānupa-
<br/>labdhivādināṃ matehamajña iti jñānābhāvānubhavasya parokṣatvābhāvaḥ samarthitaḥ |
</p>
<pb n="451"/>
<p>adhunānupalabdhiṃ pramāṇāntaramasvīkurvatāmabhāvaḥ pratyakṣo bhavatītyevaṃvādināṃ
<br/>naiyāyikādīnāmahamajña iti pratyakṣasya jñānābhāvaviṣayakatvaṃ vadatāṃ mataṃ
<br/>khaṇḍayati -- <b>pratyakṣābhāveti |</b> ahamajña ityatra kiṃ jñānasāmānyābhāvaḥ pratya-
<br/>kṣaviṣaya uta jñānaviśeṣābhāvaḥ | tatra dvitīyakalpaṃ na tāvatsmaraṇābhāvaḥ
<br/>(da. 16 pa. 712) ityādinā nirasyati | nādyaḥ | ahamityevamātmano
<br/>jñānābhāvadharmitvena jñānasya cābhāvapratiyogitvenāvagatisattvāttatsāmānyābhā-
<br/>vasya tatrāsattvena tatpratyakṣasyāsaṃbhavāt | <b>tayorasatoriti |</b> dharmijñānaṃ
<br/>pratiyogijñānaṃ cātra nāstītyucyate cet -- ahamajña iti jñānābhāvapratyakṣam --
<br/>iti sutarāṃ vaktumaśakyam | abhāvajñāne pratiyogijñānasyādhikaraṇajñānasya
<br/>ca kāraṇatvāt | atra ca tvaduktarītyā tadabhāvāt | <b>atopīti |</b> yata ukta-
<br/>prakāreṇa dharmipratiyogijñānasattve tadasattve ca jñānasāmānyābhāvo grahītuṃ na
<br/>śakyatetopyatrānupalabdhyā vānumānena vā jñānasāmānyābhāvagrahaṇaṃ durlabham |
<br/>anumānasyoktisaṃbhavastu sarvatra vyavahāro jñānasya phalatvena liṅgaṃ bhavati |
<br/>tādṛśaliṅgasyātrādarśanena tādṛśādarśanarūpahetunā jñānābhāvonumātuṃ śakya iti |
<br/><b>paramatepīti |</b> anupalabdhivādināṃ bhāṭṭādīnāṃ matepītyarthaḥ |
</p>
<p><b>abhāvagrahaṇa iti |</b> ahamajña ityasyāhaṃ smaraṇarūpajñānābhāvavānityartho
<br/>vācyaḥ | sa na saṃbhavati | abhāvajñāne pratiyogijñānasya kāraṇatvenātra prati-
<br/>yoginaḥ smaraṇasya jñānamāvaśyakam | tacca smaraṇātmakameveti kathaṃ tatra smara-
<br/>ṇābhāvaḥ saṃbhavet | <b>avarjanīyatvāditi |</b> ahamajña ityevaṃ jñānābhāvavi-
<footnote>16|713 -- grahaṇasya <roman>for</roman> smaraṇasya <roman>A.</roman></footnote>
<pb n="452"/>
<br/>ṣayakajñānasyānubhavarūpatvenānubhavasyāvaśyakatvāt | <b>jñānaviśeṣa iti |</b> ātma-
<br/>svarūpaviśeṣaviṣayakānubhava ityarthaḥ | <b>lakṣaṇā ceti |</b> yathā gaṅgāyāṃ ghoṣa ityatra
<br/>gaṅgāpadaśakyārthasya gaṅgātvasya lakṣyārthena tīratvena saha saṃbandha āśrayadvārā
<br/>vartate | gaṅgātīrayoḥ saṃyogasya sattvāt | jātiḥ padārtha ityabhiprāyeṇeda-
<br/>muktam | vyaktipakṣe tu mukhyārthalakṣyārthayoḥ pravāhatīrayoḥ sākṣādeva saṃyoga-
<br/>saṃbandho vartate | tathātra jñādhātuśakyārthasya jñānatvasya lakṣyārthasya viśeṣānu-
<br/>bhavatvasya sāmānādhikaraṇyasaṃbandho vartate | ghaṭapratyakṣarūpāyāmekasyāṃ vyaktau
<br/>tayorvidyamānatvāt | tathā jñānatvaṃ vyāpakaṃ tādṛśānubhavatvaṃ tu vyāpyamiti
<br/>vyāpyavyāpakabhāvasaṃbandhaśca vartate | paraṃ tu yathā gaṅgāpadaśakyārthe ghoṣasthitya-
<br/>saṃbhavena tatrānupapattirasti tathātra nānupapattirdṛśyate | <b>nanvanubhaveti |</b> lakṣaṇāyā
<br/>abhāvehamajña iti pratyakṣeṇa kiṃ jñāpyate | jñānasāmānyābhāvaścedasaṃbhavaḥ |
<br/>tathā cātra pratyakṣapramāṇasya sāphalyāya prameyaṃ kiṃcidavaśyaṃ pradarśanīyam |
<br/>tacca lakṣaṇāyāṃ svīkṛtāyāmanubhavaviśeṣābhāvarūpaṃ vaktuṃ śakyate | ato lakṣaṇā
<br/>svīkāryetyāśayaḥ | <b>anyonyāśrayāditi |</b> sāphalyamūlikā lakṣaṇā lakṣa-
<br/>ṇāmūlakaṃ ca sāphalyamityevamanyonyāśrayo bodhyaḥ | lakṣaṇābījabhūtāmanupapattiṃ
<br/>prakārāntareṇa darśayati -- <b>nanvahamajña iti |</b> ayamāśayaḥ -- nañityavyayasyārtho
<br/>hyabhāvaḥ | sa cātra na jñānasāmānyasya vaktuṃ śakyate | tadānīmahamajña ityā-
<br/>kārakasya pratyakṣasya sattvena tatra jñānasāmānyābhāvasyābhāvāt | nāpi jñāna-
<br/>viśeṣasya viśeṣānubhavasya | jñādhātorjñānaviśeṣārthānabhidhāyakatvāt | na hi
<br/>janasaṃkule grāme devadatto nāsti -- ityabhiprāyeṇa amanuṣyoyaṃ grāma -- iti
<br/>prayujyate kenacit | ahamajña iti vākyaṃ nirarthakamevāstvityapi na yuktam |
<br/>anunmattaprayuktatvāt | tathā cāhamajña ityatra kiṃviṣayakaṃ jñānaṃ vivakṣitaṃ tanna
<br/>nirvaktuṃ śakyate | anayaivānupapattyā lakṣaṇeti | <b>uktalakṣaṇeti |</b> lakṣaṇā-
<pb n="453"/>
<br/>bījabhūtāmanupapattiṃ nirūpayatā īdṛśaṃ jñānamiti nirvaktuṃ na śakyate -- iti
<br/>vadatā tvayātrānirvacanīyatvaṃ yatpradarśyata eṣaivāvidyā | tathā ca saivātra naño-
<br/>rthostu māstu ca tādṛśānupapattyanusaṃdhānapūrvakalakṣaṇāśrayaṇakleśapuraḥsaraṃ naño'-
<br/>bhāvārthakatvamiti gūḍhāśayaḥ | <b>saṃdeha iti |</b> astvanupapattirevābidyā anirva-
<br/>canīyatvasvarūpā padārthāntaraṃ bhāvarūpam | tathāpi sa evātra nañartha iti
<br/>kuto niścayaḥ | uktarītyā abhāvārthakatvasyāpi saṃbhavādityāśayaḥ | <b>asamatvā-
<br/>diti |</b> koṭidvayasya sāmye hi saṃdeho bhavati | na tvekasyāḥ prābalyeparasyāśca
<br/>daurbalye | aghaṭaṃ bhūtalamityādāvabhāvārthakanañaḥ prayoge pratiyogino ghaṭasya
<br/>nivṛttirbodhyate | ahamajña ityatra tu na pratiyogibhūtasya jñānasya nivṛttiḥ
<br/>saṃbhavati | kiṃ tu tadvyāpyasyānubhavaviśeṣasya | tathā ca lakṣaṇāśrayaṇīyetya-
<br/>bhāvārthakatvakoṭirdurbalā | avidyārthakatvakoṭistu prabalaiva | yato ya īdṛśaṃ
<br/>saṃdehaṃ purovasthāpayati so'vidyāṃ nañastadarthakatvaṃ ca manyata iti nirvivādaṃ na
<br/>tatra saṃdehaḥ | tadarthakasya naña udāharaṇaṃ ca jānātisamabhivyāhṛtanañghaṭitaṃ
<br/>kiṃcitpradarśanīyaṃ bhavati | ahamajña ityatra ca jānātisamabhivyāhṛto nañiti
<br/>tasyāvidyārthakatvaṃ śīghraṃ buddhimārohati | abhāvārthakatvaṃ tu na tathā | kiṃ tu
<br/>tadatra luptaprāyamiva bhavati | <b>tadevamiti |</b> anupapattirna syāccenna lakṣaṇā |
<br/>bījābhāvāt | atha syāccettadāpi saiva nañarthatvena śīghraṃ buddhimārohati | tāva-
<br/>taiva vākyārthopapattau na sā lakṣaṇāheturbhavatīti bhāvaḥ | tathā cāhamajña iti
<br/>pratyakṣasyāvidyāviṣayakatvaṃ siddham |
</p>
<p>prakārāntareṇāpi sādhayati -- <b>astu veti | na tata iti |</b> idaṃ prāgupapā-
<br/>ditam (da. 16 paṃ. 467) | <b>adhikaraṇabhāvāt |</b> adhikaraṇasvarūpāt |
<br/>śaṅkate -- <b>mā bhūditi |</b> ghaṭādyabhāvo nāma bhūtalāpekṣayā bhāvonyo mā bhūt |
<pb n="454"/>
<br/>abhāvastu tadapekṣayānyaḥ syādeva | itthamadhikaraṇādanyasyābhāvasya sattve sa
<br/>evāhamajña ityatra nañarthaḥ syāt | <b>nanu tadapīti |</b> nanviti vitarke | ahamajña
<br/>iti pratyakṣaṃ bhāvarūpājñānaviṣayamiti vadato bhavatodhikaraṇāpekṣayānyo'bhāva
<br/>ityetadapi viruddhameva | tādṛśapratyakṣasyābhāvaviṣayakatvenānyathopapatterityāśayaḥ |
<br/>pariharati -- <b>satyabhiti |</b> adhikaraṇāpekṣayā abhāvasyānyatve siddhe hi tadviṣayaka-
<br/>mahamajña iti pratyakṣaṃ bhavet | paraṃ tvabhāvasyādhikaraṇāpekṣayānyatvameva na si-
<br/>dhyati | abhāvaviṣayakaṃ pratyakṣādikaṃ hyabhāve pramāṇaṃ bhavenna tu tasyādhikaraṇā-
<br/>danyatve | anyatvaṃ tu tādṛśapramāṇānna sidhyati | bhedasiddhyuttaraṃ hi pramāṇasya
<br/>bhinnābhāvaviṣayakatvaṃ tasya tadviṣayakatve ca bhedasiddhirityanyonyāśrayāt | tathā
<br/>ca parasparāśrayagrastatvānnābhāvastattvāntaraṃ sidhyati | abhāvamitirabhāva-
<br/>vyavahṛtiśca pratiyogyadhikaraṇaitaddvayaviṣayikaiveti bhāvaḥ | <b>mā bhūtāmiti |</b>
<br/>na bhavata ityarthaḥ | na hi sarvatra viṣayasattve tajjñānamavaśyaṃ bhāvyeveti niyamaḥ |
<br/>pratiyogisaṃsargasya tatra tādṛśamitivyavahṛtipratibandhakatvamiti gūḍhobhiprāyaḥ |
<br/>tathā ca pratiyogismaraṇakālikādhikaraṇasvarūpamevābhāvo nātirikta iti pha-
<br/>litam | ayaṃ ca mūle mā bhūt (da. 16 paṃ. 733) ityārabhya yathā pāṭho
<br/>dṛṣṭastathā yojitaḥ | samīcīnaṃ pāṭhāntaraṃ kenāpyupalabhyate cetpradarśanīyam |
<br/><b>upapattāviti |</b> abhāvapramitestanmūlikāyā nāstīti vyavahṛteścopapattau satyāṃ
<br/>tayornātiriktābhāvaviṣayakatvaṃ kalpanīyamiti bhāvaḥ | <b>saṃyuktaviśeṣaṇatvā-
<br/>diriti |</b> ghaṭābhāvavadbhūtalamityatra cakṣuḥsaṃyukte bhūtale ghaṭābhāvasya viśe-
<br/>ṣaṇatvam | bhūtale ghaṭābhāva ityatra cakṣuḥsaṃyukte bhūtale ghaṭābhāvasya viśeṣya-
<br/>tvam | khatvābhāvavānkakāra ityatra samavetaviśeṣaṇatvam | śrotrasamavete kakāre
<footnote>16|734 -- tadaviruddham <roman>for</roman> tadapi viruddham <roman>D.</roman></footnote>
<pb n="455"/>
<br/>khatvābhāvasya viśeṣaṇatvādityādi bodhyam | <b>uktalakṣaṇasyeti |</b> pratiyogi-
<br/>smaraṇakālikasvarūpaviśiṣṭasyetyarthaḥ | tathā cābhāvānubhavo nāma pratiyogi-
<br/>smaraṇasahakṛtodhikaraṇānubhava iti siddham | <b>jñātaiveti |</b> ahamajña ityanubha-
<br/>vakāle hyavidyamānajñānaviśeṣasmaraṇapūrvakaṃ jñātānubhūyate | jñātā nāma viṣayā-
<br/>kārapariṇāmāśrayaḥ | pariṇāmaśca na kevalasyāntaḥkaraṇasya | tasya jaḍatvene-
<br/>dṛśapariṇāmāsaṃbhavāt | nāpi kevalasyātmanaḥ | apariṇāmitvāt | kiṃ ca
<br/>pariṇāmo nāma dharmāntareṇāvirbhāvaḥ | sa ca nirdharmakasyātmano na saṃbhavati |
<br/>kiṃ tvātmāntaḥkaraṇayorabhedādhyāse satyadhyastātmatādātmyasyāntaḥkaraṇasya pari-
<br/>ṇāmoyam | adhyāsaścāvidyāsvarūpa evetyahamajña iti pratyakṣeṇāvidyā sidhyati |
</p>
<p><b>anumānaṃ ceti |</b> svaprāgabhāvavyatiriktaṃ svaviṣayāvaraṇabhūtaṃ svanivartyaṃ
<br/>svadeśagataṃ ca yadvastvantaraṃ tatpūrvakatvaṃ pakṣabhūte pramāṇajñāne sādhyate | viśeṣaṇa-
<br/>catuṣṭaye svaśabdena pramāṇajñānasya parāmarśaḥ | etādṛśaṃ vastvantaraṃ cāvidyaiva |
<br/>na tu tāṃ vinānyatkimapi tathāvidhaṃ saṃbhavati | atonenānumānenāvidyā sidhyati |
<br/>tathā hi -- ayaṃ ghaṭa iti pramāṇajñānasthale pramāṇajñānātpūrvamavidyā vartate |
<br/>sā ca pramāṇajñānāpekṣayā vastvantaram | pramāṇajñānāśraya ātmarūpe deśe
<br/>vartata iti svadeśagatam | pramāṇajñānena vināśyatvātsvanivartyam | pramāṇa-
<br/>jñānaviṣayasya ghaṭasyāvaraṇātsvaviṣayāvaraṇam | svaprāgabhāvavyatiriktaṃ ca tat |
<br/>avidyāyāḥ pramāṇajñānaprāgabhāvabhinnatvenāṅgīkārāt | yadyetādṛśaṃ vastvavidyāṃ
<br/>vinānyatkimapi syāttarhi tenaivāsyānumānasyopakṣīṇatvādavidyā na sidhyet | na
<br/>tu tadasti | sādhyāṃśe kasyāpi viśeṣaṇasya tyāge tu tathāvidhamavidyāpekṣayā-
<br/>rthāntaraṃ saṃdṛśyata evetyavidyāsiddhirna syāt | ato gurubhūtasādhyopādānam |
<br/>tadāha -- <b>vastupūrvakamiti |</b> vastupūrvakamityetāvadeva sādhyamucyate cetpramāṇa
<pb n="456"/>
<br/>jñānāśrayībhūtamātmarūpaṃ vastu vidyata evāvidyāpekṣayārthāntaram | vastvantara-
<br/>pūrvakamityuktau tvātmā na pramāṇajñānādvastvantaram | vastvantaramityasya hi
<br/>svasmātsvāśrayāccānyadityarthaḥ | vastvantarapūrvakamityetāvadeva sādhyaṃ cetpramāṇa-
<br/>jñānaviṣayībhūtaṃ ghaṭādikaṃ vastvavidyāpekṣayārthāntaraṃ vidyata eva | ataḥ svadeśa-
<br/>gatetyuktiḥ | svasya pramāṇajñānasya deśa āśraya ātmā | na tu tadgataṃ ghaṭādi-
<br/>kam | adṛṣṭaśabdavācyau dharmādharmau sukhādikaṃ cātmagataṃ bhavatītyatastadvyāvṛttaye
<br/>svanivartyeti | dharmādikaṃ hi pramāṇajñānanivartyaṃ na bhavati | uttarajñānanivartyasya
<br/>pūrvakṣaṇikajñānasya vyāvṛttaye svaviṣayāvaraṇeti | tathāvidhaḥ pramāṇajñānasya
<br/>prāgabhāvo vartata iti tadvyāvṛttaye svaprāgabhāvavyatirikteti | evamantimaṃ
<br/>viśeṣaṇamārabhya tatpūrvapūrvaviśeṣaṇasya sāphalyaṃ pradarśitam | adhunā prathamaṃ
<br/>viśeṣaṇamārabhyottarottaraviśeṣaṇasya sāphalyaṃ pradarśayati -- <b>svaprāgabhāvavyati-
<br/>riktapūrvakamiti | tādṛśamiti |</b> svaprāgabhāvavyatiriktaṃ svaviṣayāvaraṇaṃ
<br/>cetyarthaḥ | svanivartyetyuktau tu nāndhakārastathāvidho bhavati | andhakāro hi
<br/>prakāśena nivartate na pramāṇajñānena | ghaṭādiviṣayaniṣṭhamajñātatvaṃ yadyapi pramāṇa-
<br/>jñānena nivartyate tathāpi na tatsvadeśagatam | mithyājñānamiti | śuktau rajata-
<br/>jñānaṃ ca śuktitvaprakārakaṃ yatpramāṇajñānaṃ tatprāgabhāvavyatiriktaṃ tadviṣayībhū-
<br/>tāyāḥ śukterāvaraṇaṃ tena śuktijñānena nivartyaṃ tādṛśaśuktijñānāśrayībhūtā-
<br/>tmaniṣṭhaṃ ca yadyapi bhavati tathāpi na tadvastvantaram | tasya jñānatvena vastvantara-
<br/>tvābhāvāt | <b>dhārāvāhiketi |</b> aprakāśitārthaprakāśakatvāditi hetāvaprakā-
<br/>śiteti padānuktau dhārāvāhikajñānasthale vyabhicāraḥ | tatra prathamajñānasyā-
<br/>jñānapūrvakatvāttatra niruktavastvantarapūrvakatvarūpasādhyaṃ vidyate | tena ca prathamajñāne-
<br/>nājñānasya nivṛttau viṣayaprakāśe jāte dvitīyādijñānānāṃ niruktavastvantarapūrvaka-
<br/>tvābhāvena sādhyaṃ nāsti | arthaprakāśakatvarūpahetuśca vartata iti | aprakāśite-
<br/>tyukte tu dvitīyādijñānānāṃ pūrvajñānaprakāśitārthaprakāśakatve'pyaprakāśitārthaprakā-
<br/>śakatvarūpaheturnāstīti na vyabhicāraḥ | vyabhicāralakṣaṇaṃ prāguktam (pṛ. 239
<pb n="457"/>
<br/>pa. 22) | <b>madhyavartīti |</b> vaidhuryamabhāvaḥ | pratirodho nivāraṇam | prabhā ca pratikṣaṇaṃ
<br/>bhidyate | tatrāndhakāravyāpte deśe prathamakṣaṇotpannā pradīpaprabhā cātra dṛṣṭāntatvenoktā |
<br/>tatra ca tādṛśavastvantaramandhakāra iti tatpūrvakatvarūpaṃ sādhyaṃ vartate | aprakāśitā-
<br/>rthaprakāśakatvarūpahetuśca vartate | dvitīyādikṣaṇotpannā pradīpaprabhā tu madhyavartinī |
<br/>sā ca na tādṛśavastvantarapūrvikā | andhakārasya prathamakṣaṇotpannayaiva nivṛtteḥ |
<br/>nāpyaprakāśitārthaprakāśikā | prathamakṣaṇotpannayaivārthaprakāśanāt | tathā ca
<br/>tasyāṃ sādhyasādhanayorabhāvena dṛṣṭāntatvaṃ na saṃbhavati | ato dṛṣṭāntatvasaṃbhavāya
<br/>prathamotpannetyuktam | <b>saurāloketi |</b> divā sūryaprakāśe prathamakṣaṇotpannāyāmapi
<br/>dīpaprabhāyāṃ na sādhyaṃ nāpi heturiti tasyā dṛṣṭāntatvaṃ na saṃbhavati | atondhakāra
<br/>ityuktam | <b>na ca jñāneti |</b> pratyakṣajñānasādhakatvādindriyaṃ pratyakṣapramāṇam |
<br/>evamanumitisādhako liṅgaparāmarśonumānaṃ pramāṇam | śabdaśca śābdajñānasādhakaṃ
<br/>pramāṇam | tatra ca heturvartate | svaphalībhūtajñānaviṣayaprakāśakatvenāprakāśi-
<br/>tārthaprakāśakatvāt | uktavastvantarapūrvakatvarūpasādhyaṃ ca tatra nāstītyato
<br/>vyabhicāraḥ | <b>vipratipannamiti |</b> yaścāstitve vivadate taṃ prati pramāṇāni kevalaṃ
<br/>tatra tasya vastuno nāstitvaṃ nivārayanti | na tu tādṛśavastuprakāśakatvaṃ teṣām |
<br/>prakāśakaṃ tu pramāṇajanyaṃ jñānameveti na vyabhicāraḥ | <b>nanviti |</b> prabhā hi na
<br/>svayamarthaprakāśikā | kiṃ tu jñānamevārthaprakāśakam | prakāśo nāmārthasphuraṇam |
<br/>prabhā tu tamodūrīkaraṇena kevalamindriyāṇāṃ sāhāyyaṃ karoti | tathā ca prabhāyā
<br/>arthaprakāśakatvābhāvena sādhanarahitatvānna tasyā dṛṣṭāntatvaṃ saṃbhavati | yadi tu
<br/>paraṃparayāpi prakāśakatvaṃ gṛhyate tarhīndriyāṇāmapi prakāśakatvāpattiḥ | iṣṭāpattau
<br/>tu tatra sādhyābhāvāddheturvyabhicaritaḥ syādityāśayaḥ | <b>prakāśaśabdeneti |</b>
<br/>nātra prakāśaśabdenārthasphuraṇaṃ vivakṣitam | kiṃ tu tamonirāsakatvamātram |
<br/>antaḥkaraṇavṛttirapi hi jñānākhyā viṣayagatamāntaramāvaraṇarūpaṃ tamo nivāra-
<br/>yati | prabhā tu bāhyamandhakārarūpaṃ tamo dūrīkaroti | viṣayasphuraṇaṃ
<br/>tu buddhisthacidābhāsavyāptyaivetyupapāditam (pṛ. 415 paṃ. 15) | indri-
<br/>yāṇi tvantaḥkaraṇasya mārgapradānena sāhāyyamācaranti na tamonirasaneneti na
<pb n="458"/>
<br/>kaściddoṣaḥ | <b>vyavahārahetutvamiti |</b> prakāśayatīti vyavahāro jñāne tejasi
<br/>ca loke dṛśyate | tathā ca prakāśavyavahārahetutvaṃ jñānaprabhayoḥ pakṣadṛṣṭāntayo-
<br/>raviśiṣṭamiti bhāvaḥ | itthaṃ pratyakṣamanumānaṃ cāvidyāyāṃ pramāṇaṃ pradarśitam |
</p>
<p>adhunā tatra śabdapramāṇaṃ pradarśayati -- <b>śruteśceti | bhūya iti |</b> atra viśva-
<br/>māyāśabdenāvidyocyate | paramātmadhyānādinā mokṣakāle tasyā nivṛttirbhava-
<br/>tītyarthaḥ | <b>taratīti |</b> yogī dhyānena svahṛdi yasminparamātmani niveśite
<br/>sati vidyāviruddhāṃ vistṛtāmetāṃ māyāṃ tarati tasmai jñānasvarūpāya jñātu-
<br/>maśakyāya paramātmane nama ityarthaḥ | <b>eteneti |</b> bhāvarūpāyā avidyāyāḥ
<br/>pramāṇasiddhatvena tadanaṅgīkarturbhāskarasya mataṃ nirastamityarthaḥ | <b>bhāvarūpeti |</b>
<br/>brahmaṇa eva bhāvarūpājñānopādhikamīśvaratvaṃ jīvatvaṃ cetyadvaitāmode (pṛ. 8)
<br/>vistareṇa nirūpitam | <b>na ceti |</b> bhāvikaḥ satyaḥ | tantuḥ paṭasyeva
<br/>jīvaḥ paramātmano vāstavika evāvayava iti na vācyamityarthaḥ | <b>niṣkala-
<br/>miti |</b> nirgatāḥ kalā aṃśā yasmāttanniṣkalaṃ niravayavam | ata eva niṣkriyaṃ
<br/>kriyārahitam | tata eva śāntamapariṇāmi | śāntamityasyormiṣaṭkarahitamiti
<br/>vārthaḥ | ūrmiṣaṭkaṃ tu bubhukṣāpipāsāśokamohajarāmṛtyurūpam | niravadyaṃ rāgā-
<br/>didoṣaśūnyam | nirañjanaṃ dharmādharmādyasaṃbaddham | asyāṃ śrutau paramātmanoṃśarahi-
<br/>tatvaṃ spaṣṭamevoktam |
</p>
<pb n="459"/>
<p><b>śaktimiti |</b> saptaśatyāṃ prādhānike rahasye spaṣṭametat | <b>mātuliṅgeti |</b>
<br/>mātuliṅgaṃ phalaviśeṣaḥ (mahāḷuṃga i. pra.) | gadā āyudhaviśeṣaḥ | kheṭaścarma |
<br/><b>svayamiti |</b> mahālakṣmīrbrahmā śrīścetyapatyadvayaṃ svayamutpādya kālarātriḥ sarasvatī
<br/>ceti śaktirūpaṃ svakanyādvayamapyapatyadvayotpādane prerayāmāsetyarthaḥ | <b>tataśceti |</b>
<br/>ādirmahālakṣmīḥ | sā ca svāpatyayorvivāhamakarot | kālarātrisarasvatyapa-
<br/>tyānāṃ vivāhamakārayaccetyarthaḥ | <b>svarūpeti |</b> yathā caitreṇa ahaṃ gacchāmi -- ityukte
<br/>maitro vidhipratiṣedhāvakṛtvaiva taduktiśravaṇasamanantaraṃ sadyaḥ ahaṃ gacchāmi -- iti
<br/>kevalamanuvadati | etacca taduktisvarūpānukaraṇaṃ pratiṣedhasūcakaṃ bhavati | tathai-
<br/>vātra bodhyamityāśayaḥ | <b>tataśceti |</b> uktaprakāreṇāvidyāsiddhau tanmūlakasya
<br/>sakalasyāsya prapañcasya mithyātvaṃ siddhaṃ bhavati | sati prameye pramātṛtvamiti
<br/>nyāyena prameyasya prapañcasya mithyātvaṃ cettannirūpitāḥ pramātṛtvādayokhilā
<br/>dharmā api mithyābhūtā evetyātmano nirviśeṣatvaṃ siddhaṃ bhavati |
</p>
<p><b>nanviti |</b> āvidyakatvamavidyākalpitatvam | mithyātvamiti yāvat | <b>nivarta-
<br/>nāyeti |</b> mithyābhūtameva vastu jñānena nivartyate na tu satyam | <b>brahmabhā-
<br/>vāyeti |</b> jīvagatānāṃ pramātṛtvādidharmāṇāṃ satyatve jīvasya saviśeṣatvāvaśyaṃ-
<br/>bhāvena tasya nirviśeṣabrahmatādātmyaṃ nopapadyate | <b>śāstreti |</b> brahma veda brahmaiva
<pb n="460"/>
<br/>bhavati (mu. 3 | 2 | 9) iti śrutau brahmajñānādbrahmabhāvo bodhyate | brahmabhāvaśca
<br/>jīvasyopādhivilaye satyeva | taduktam --
</p>
<p><lg><l>ghaṭe naṣṭe yathā vyoma vyomaiva bhavati svayam |</l>
<l>tathaivopādhivilaye brahmaiva brahmavitsvayam ||</l></lg> (ātmopa. 1 | 16) iti |
<br/>tathā ca jīvopādhibhūtānāṃ manaḥprabhṛtīnāṃ vastutaḥ satyatvepyuktaśrutibalātpra-
<br/>mārūpeṇa brahmajñānena teṣāṃ nivṛttirupapadyate | upādhivilayaṃ vinā jīvasya brahma-
<br/>bhāvāsaṃbhavāt | <b>upalambhācceti |</b> śrīrāmacandrakṛtasetudarśanaṃ viṣayadoṣadarśanaṃ
<br/>tārkṣyadhyānaṃ ca jñānaviśeṣabhūtamapi krameṇa brahmahatyādipātakasya rāgasya viṣasya
<br/>ca satyasyāpi vināśakamupalabhyate | tārkṣyo garuḍaḥ | <b>sāvadyā |</b> garhaṇīyā |
<br/><b>anavadyam |</b> samīcīnam | <b>satyasyeti |</b> yathā satya ātmā jñānena na
<br/>nivartate tathā manaḥprabhṛtivastujātaṃ jīvopādhibhūtaṃ vastutaḥ satyaṃ cenna kathaṃcidapi
<br/>jñānena tannivṛttirupapadyate | upādhimithyātvābhiprāyeṇaiva śāstramupādhinivṛttiṃ
<br/>pratipādayati | <b>bandhasyeti |</b> ato yatra śāstrasya yuktiviruddhārthāvabhāsastatra
<br/>yuktiyukta eva śāstrasyābhiprāyo varṇanīyaḥ | tathā copādhimithyātvābhiprāyeṇaiva
<br/>śāstramupādhinivṛttiṃ bodhayatīti siddham | <b>āditya iti |</b> śrutirapi saṃbhava-
<br/>darthābhiprāyeṇaiva pramāṇaṃ bhavati | yūpo yajñastambhaḥ | tasyādityatādātmyamityā-
<br/>dityo yūpa iti śruteryathāśrutorthaḥ | paraṃ tu tasminnarthe śrutirna pramāṇam | loke
<br/>tattādātmyasyāsaṃbhavāt | ādityasādṛśyaṃ tu yūpasya tejasvitvādidharmeṇa saṃbhava-
<br/>tīti tadabhiprāyeṇa tasyāḥ śruteḥ prāmāṇyaṃ svīkriyate | evameva yajamānaḥ
<pb n="461"/>
<br/>prastara ityatrāpi | <b>vaidikyā iti |</b> jyotiṣṭomena svargakāmo yajetetyā-
<br/>diśrutiṣu svargādyuddeśena yāgo vidhīyate | yāgaśca kriyārūpaḥ | kriyāyāścāśutara-
<br/>vināśitvānna tasyāḥ svargaprāptiparyantamavasthitiriti svargayāgayoḥ kāryakāraṇa-
<br/>bhāvāsaṃbhavena śrutyarthānupapattiḥ | tadarthaṃ tādṛśakriyājanyaṃ svargaprāptiparyantamava-
<br/>sthāyyapūrvamaṅgīkṛtam | asaṃbhavinyapyarthe śruteḥ prāmāṇyāṅgīkāre tvadṛṣṭāpi loke
<br/>vinaṣṭātkāraṇātsākṣātkāryotpattiḥ śrutibalātkalpanīyā syāt | tasmāllokadṛṣṭavya-
<br/>vahārānusāreṇaiva śrutitātparyaṃ kalpanīyam | tathā ca śrutyuktopādhinivṛttisiddhaye
<br/>prapañcasya mithyātvamavaśyamabhyupetavyaṃ bhavati | <b>pratirodhabhiyeti |</b> yatraikasmi-
<br/>npakṣe mitho viruddhasya sādhyadvayasya sādhakaṃ hetudvayaṃ dṛśyate tatra yadyapi vastuta
<br/>ekaḥ saddheturapi syādaparo duṣṭastathāpi yāvattayormadhyenyatarasya prābalyaṃ nāvagamyate
<br/>tāvaddhetudvayamapi duṣṭatvaśaṅkayā svasvasādhyaṃ sādhayitumasamarthaṃ bhavatītyāśayaḥ | <b>maru-
<br/>marīcikādāviti |</b> marudeśe mṛgatṛṣṇādau ca jalapratibhāsottaraṃ jalālābhena
<br/>jalābhāvaniścaye jāte tatra satyatvarūpasādhyābhāvepi āsamānatvarūpahetoḥ
<br/>sattvena bhāsamānatvaheturvyabhicarito bhavatīti sa eva duṣṭa iti bhāvaḥ | <b>abādhi-
<br/>tatveneti |</b> tathā ca marumarīcikājale bhāsamānatvasya sattvepyabādhitatvavi-
<br/>śiṣṭabhāsamānatvasya hetorabhāvena na vyabhicāra ityāśayaḥ | <b>viśeṣaṇāsiddhe-
<br/>riti |</b> pakṣabhūte bhāsamānesminprapañce abādhitatvasyābhāvena tvadukto heturvi-
<br/>śeṣaṇāsiddha iti gūḍhāśayaḥ | tameva viśadayati-<b>tatredamiti | na prathama iti |</b>
<footnote>16|812 -- ātyantikatattva <roman>for</roman> ātmatattva <roman>A.</roman></footnote>
<pb n="462"/>
<br/>yadi marumarīcikājalaṃ bhāsamānadaśāyāmapi nābādhitaṃ bhavati | tadānīṃ bādha-
<br/>jñānābhāvepi bādhasattvāt | paścāttanabādhajñānena bhāsamānadaśāsthabādhasyāpi
<br/>viṣayīkaraṇānnātra pūrvamapi jalamabhūditi | tathā ca yadā kadāpyabādhitaṃ tanna
<br/>bhavatīti na heturduṣṭa iti brūṣe tarhi prapañcopi tadvadeveti vibhāvaya | baddhāvasthā-
<br/>yāmapi prapañcasya jñānidṛṣṭyā bādhitatvāt | evaṃ cedṛśe prapañcasatyatvādiviṣaya
<br/>āgama eva mukhyaṃ pramāṇaṃ nānumānamiti bhāvaḥ | <b>yatneneti |</b> ukta evārthonayā
<br/>harikārikayā pradarśitaḥ | <b>jñānātmanopīti |</b> jñānasvarūpa ātmā kasyāmapya-
<br/>vasthāyāṃ na bādhyata ityevaṃ kathamasmābhirasarvajñairjñeyamityāśayaḥ | <b>advitīyatva-
<br/>miti |</b> sadeva saumyedamagra āsīdekamevādvitīyam (chā. 6 | 1 | 1) iti śrutā-
<br/>vātmabhinnaṃ dvitīyaṃ sarvaṃ niṣidhyate | <b>kathaṃ katheti |</b> kathā nāma nānāvaktṛkaḥ
<br/>pūrvottarapakṣapratipādakavākyasaṃdarbhaḥ | sa ca vādajalpavitaṇḍārūpaḥ | tatra tattvani-
<br/>rṇayaphalaḥ kathāviśeṣo vādaḥ | paraṃ tu yatnenetyuktaharikārikānusāreṇa tarkasyāprati-
<br/>ṣṭhānādvādiprativādinorubhayorapi svasvābhimatārthasādhakānumānasya vaktuṃ śakya-
<br/>tvena na kasyāpi jayaḥ parājayo veti tattvanirṇayo na syādityāśayaḥ | <b>evaṃ trica-
<br/>tureti |</b> trayāṇāṃ caturṇāṃ vā jñānānāṃ janma bhavati | tadapekṣayādhikā mati-
<br/>rnāstīti nyāyārthaḥ | sādhakaṃ bādhakaṃ vā yaddhetvābhāsādilakṣaṇairayuktaṃ tattṛtīyāyāṃ
<br/>caturthyāṃ vāvasthāyāṃ viśrāntaṃ bhavati | ābhāsalakṣaṇayuktaṃ tu tarkāpratiṣṭhānādvi-
<pb n="463"/>
<br/>śrāntaṃ na bhavati | tacca kathāṅgaṃ na bhavati | tathā ca nirduṣṭena sādhakena bādhakena
<br/>vā kathāsamāptisaṃbhava iti bhāvaḥ | <b>na ca</b> bhedeti | jaghanyatā gauṇatvam |
<br/>jīveśvarabhedo jīvānāṃ mitho bhedo jaḍabhedaśca vyavahārenubhūyate | tādṛśapramāṇa-
<br/>viruddhā sadeva saumya (chā. 6 | 1 | 1) ityadvaitapratipādikā śrutirgauṇārtha-
<br/>katvena kathaṃcidyojyetyāśayaḥ | <b>vibhinneti |</b> yathā vyāvahārikaśuktisatyatvaṃ
<br/>prātibhāsikarajatasatyatvena na virudhyate tathā śrutipratipāditaṃ pāramārthikaṃ
<br/>brahmādvaitasatyatvaṃ lokenubhūyamānena vyāvahārikeṇa dvaitasatyatvena na virudhyata iti
<br/>bhāvaḥ | <b>tenaiva |</b> khaṇḍanakāreṇaiva | <b>tadadvaiteti |</b> tattasmādadvaitaśruteḥ pratyakṣato
<br/>bādhaḥ kṣataḥ | sakalapramāṇajyeṣṭhasya pratyakṣasyaitādṛśī gatiścettadupajīvinonumā-
<br/>nādervarākasya kaiva katheti darśayati -- <b>nānumānādīti |</b> taṃ śrutibādhaṃ kartumanu-
<br/>mānādi tavamatepi na kṣamate | śrutyapekṣayā liṅgasya durbalatvādityarthaḥ | atra
<br/>kṣataḥ kṣato mate mata iti pādāntyayamakaṃ kavinā nirdiṣṭam | <b>dhīdhanā iti |</b>
<br/>dhīreva dhanaṃ yeṣāṃ te dhīdhanāḥ | saṃbodhanam | bho buddhimantaḥ puruṣā asyā advai-
<br/>taśruterbādhanāya tadā prajñāṃ prayacchatha datta yadā pāṇilabdhaṃ hastaprāptaṃ cintāmaṇiṃ
<br/>samudre kṣeptumicchathetyarthaḥ |
</p>
<p><b>vihiteti |</b> dharmeṇa pāpamapanudanti (ma. nā. 22 | 1) iti śruteḥ
<br/>pāpavināśakatvaṃ dharmasyaiva na tu jñānasya | jñānaṃ ca pramāṇādhīnaṃ viṣayādhīnaṃ
<pb n="464"/>
<br/>ceti na tadvidhātuṃ śakyate | yajñādikarma tu mukhyataḥ puruṣaprayatnādhīnamiti
<br/>tadvidhānaṃ saṃbhavati | tathā setuṃ dṛṣṭvetyatra setudarśanavidhau na tātparyam |
<br/>kiṃ tu setusnānapraśaṃsārthikā taddarśanoktiḥ | <b>āpatediti |</b> kharādīnāmatya-
<br/>ntapāpināmapi sāhajikatayaiva setudarśanasaṃbhavāt | <b>na syācceti |</b> andhatve-
<br/>na setudarśanāsaṃbhavāt | <b>agniciditi |</b> agniṃ cinotītyagnicidyajamānaḥ |
<br/>kapilā gauḥ | satī pativratā | bhikṣuḥ sarvakarmasaṃnyāsī paramahaṃsaḥ | mahodadhi-
<br/>rmahāsamudraḥ | <b>virodhabhūteti |</b> viṣayarāgavirodhabhūtā yā viṣayānabhiratista-
<br/>tsaṃjñakavairāgyotpattau satyāṃ viṣayarāgo na dṛśyata ityetadabhiprāyikaiva rāgadā-
<br/>hoktiriti bhāvaḥ | <b>na śliṣyate |</b> na yujyate | <b>dhyānasyeti |</b> jñānaviśeṣaḥ
<br/>pramāpadavācyo yathārthānubhavo hi śāstraprāmāṇyātsatyasyāpi vināśaka iti
<br/>tavābhimatam | tatra ca tārkṣyadhyānena viṣavināśa ityudāharaṇaṃ na yujyate |
<br/>dhyānasyāvicchinnasmṛtisaṃtānarūpatvenānubhavatvasyaivābhāvena yathārthānubhavatvābhā-
<pb n="465"/>
<br/>vāditi bhāvaḥ | <b>arthavaitathyeti |</b> arthasya pramātṛtvādinikhilaprapañcasya vaitathyaṃ
<br/>mithyātvam | tasyoktirna brahmabhāvāyetyarthaḥ | <b>tasmāditi |</b> sadeva (chā. 6 | 1 | 1)
<br/>iti śrutau yadadvitīyatvaṃ pratipādyate tadupapattaye pratyakṣato dṛśyamānasya bhedasyā-
<br/>vidyākalpitatvamasmābhirucyate na tvadvaitavādavyasanamevāsmākamiti mantavyam |
</p>
<p><b>kiṃ tvanādīti |</b> yathā kṣīrodake mithaḥ saṃpṛkte idaṃ kṣīramidamudakamityevaṃ
<br/>kṣīratvenodakatvena ca viśadatayā na pratīyete tathā māyātmānau vaiśadyena na
<br/>pratīyete | yata ātmā māyikaṃ buddhyādikamātmatvena pratyeti na tu tadviviktatayā
<br/>svasvarūpaṃ pratyeti | māyāmapi ca māyātvena na pratyetīti bhāvaḥ | <b>nīcānā-
<br/>miti |</b> vyādhavardhitarājaputravadayaṃ puruṣo jīvātmā māyākāryabhūtairmahattattvā-
<pb n="466"/>
<br/>haṃkārādibhiḥ sahāvivekena vasaṃstadanurūpameva janasaṃvāde svātmānaṃ mithyaiva
<br/>sukhādyākrāntaṃ manyata ityarthaḥ | <b>dāteti |</b> taduktaṃ vārtikakāraiḥ --
</p>
<p><lg><l>rājasūnoḥ smṛtiprāptau vyādhabhāvo nivartate |</l>
<l>yathaivamātmano'jñasya tattvamasyādivākyataḥ ||</l></lg> iti |
<br/><b>dvayostādātmyamiti |</b> sa ātmā yayostau tadātmānau | tayorbhāvastā-
<br/>dātmyamiti tādātmyaśabdārthaḥ | tatra tayordvayorvastuto bhede advaitahāniḥ |
<br/>vastuto bhedābhāve tu na tādātmyaśabdārtha upapadyata ityāśayaḥ |
</p>
<p><b>janmādīti |</b> asya puro dṛśyamānasya nikhilasya jagata utpattisthitilayā
<br/>yasmādbhavanti tadbrahmeti sūtrārthaḥ | athāto brahmajijñāsā (brahmasū. 1 | 1 | 1)
<br/>iti prathamasūtreṇa brahmajijñāsāyāṃ pravartitāyāṃ kīdṛśaṃ brahmetyākāṅkṣā jāyate |
<br/>tadarthaṃ brahmalakṣaṇamavaśyaṃ kathanīyam | tadanena dvitīyasūtreṇa pradarśyate |
<br/>tathā coktam --
</p>
<pb n="467"/>
<p><lg><l>ṛṣayopi padārthānāṃ nāntaṃ yānti pṛthaktvataḥ |</l>
<l>lakṣaṇena tu siddhānāmantaṃ yānti vipaścitaḥ ||</l></lg> iti |
<br/>lakṣaṇaṃ dvividham -- svarūpalakṣaṇaṃ taṭasthalakṣaṇaṃ ca | dvividhamapi lakṣaṇaṃ
<br/>vyāvartakaṃ vyavahāraprayojakaṃ ca bhavati | svarūpalakṣaṇādvastusvarūpaparicayo
<br/>bhavati | tatra tāvajjanmādikāraṇatvaṃ māyāviśiṣṭabrahmaṇaḥ svarūpalakṣaṇatvepyavi-
<br/>ruddham | śuddhabrahmaṇastu tattaṭasthalakṣaṇam | śuddhabrahmaṇaḥ svarūpalakṣaṇaṃ tu satyaṃ
<br/>jñānamanantaṃ brahma (tai. 2 | 1 | 1) iti | <b>vivaraṇa iti |</b> śrīprakāśātmayati-
<br/>viracite pañcapādikāvivaraṇe dvitīyasūtrārambha evaitaduktamityarthaḥ (pṛ. 204) |
</p>
<p><b>śāstreti |</b> dvitīyasūtre jagatkāraṇatvena brahmaṇaḥ sarvajñatvamarthāduktam |
<br/>tadārthikaṃ sarvajñatvaṃ pradhānādinirāsāya vedakartṛtvahetunā samarthayitumidaṃ tṛtī-
<br/>yaṃ sūtram | śāstraṃ vedaḥ |
</p>
<p><lg><l>pravṛttiśca nivṛttiśca puṃsāṃ yenopadiśyate |</l>
<l>taddharmāścopadiśyante śāstraṃ śāstravido viduḥ ||</l></lg>
<br/>iti tallakṣaṇāt | tasya yoniḥ kāraṇamiti ṣaṣṭhīsamāsaḥ | sarvajñakalpa-
<br/>vedakartṛtvādbrahmaṇaḥ sarvajñatvamityarthaḥ | idaṃ prathamaṃ varṇakam | ekaḥ prakāra
<br/>ityarthaḥ | <b>dvitīyeti |</b> asminprakāre śāstrayoniriti bahuvrīhiḥ | janmādya-
<br/>syeti dvitīyasūtre brahmaṇo jagajjanmādikāraṇatvakathanena kṣityaṅkurādikaṃ
<br/>sakartṛkaṃ kāryatvāddhaṭavat -- ityanumānaṃ brahmaṇi pramāṇaṃ sūcitamityāśaṅkā
<br/>syāt | tannivṛttaya idaṃ sūtram | brahma na pramāṇāntaragamyam | kutaḥ |
<br/>śāstrayonitvāt | śāstraṃ vedo yoniḥ pramāṇaṃ yasya tattvādityarthaḥ | taṃ tvaupa-
<br/>niṣadaṃ puruṣaṃ pṛcchāmi (bṛ. 3 | 9 | 26) ityupaniṣadvedyatvapratīteḥ | nāveda-
<br/>vinmanute taṃ bṛhantam (tai. brā. 3 | 12 | 9 | 7) iti śrutau pramāṇāntaraniṣedhasya
<pb n="468"/>
<br/>spaṣṭamevoktatvācca | anumānaṃ tvatra śrutipārṣadatayaivopayujyate na tu svāta-
<br/>ntryeṇetyabhiprāyaḥ |
</p>
<p><b>tattviti |</b> samyaganvayaḥ samanvayastātparyaviṣayatvam | tatpūrvasūtroktaṃ
<br/>śāstrayonitvaṃ brahmaṇo vedāntavākyatātparyaviṣayatvātsidhyatīti sūtrārthaḥ |
<br/><b>dvitīyeti |</b> vedāntavākyāni na vidheyopāsanāviṣayatvena brahma bodhayanti
<br/>kiṃ tu mukhyatvena | tathaiva teṣāṃ tātparyāvadhāraṇāditi sūtrārtha iti śam || śrīḥ ||
</p>
<p>iti śrīmadabhyaṃkaropāhva -- mahāmahopādhyāyavāsudevaśāstriviracitāyāṃ sarvada-
<br/>rśanasaṃgrahavyākhyāyāṃ darśanāṅkurābhidhāyāṃ śāṅkaradarśanaṃ samāptam ||
</p>
<p>śubhaṃ bhavatu || śrīḥ ||
</p>
</texṭ>
</doc>
